<!DOCTYPE html>
<html class="no-js" lang="en">
<head>
	<meta charset="UTF-8">
	<meta name="viewport" content="width=device-width, initial-scale=1">
	<meta http-equiv="X-UA-Compatible" content="IE=edge">
	<title>Kocka7 | 2021.10.04. - 2021.12.20. - PeteRPG</title>
	<script>(function(d,e){d[e]=d[e].replace("no-js","js");})(document.documentElement,"className");</script>
	<meta name="description" content="">
		<meta property="og:title" content="Kocka7 | 2021.10.04. - 2021.12.20." />
<meta property="og:description" content="211004   GamerZakh ismét elkészítette a következő két évben várható érdekesebb játékok kategorizált válogatását. Elsőként a survival játékok kerültek sorra ebben az igen hosszú videóban. A stílus nem igazán a kedvencem, a látottak többsége szerintem elég unalmasnak néz ki, de kettőt azért kiemelnék, ami érdekesnek tűnik: az egyik a pixelgrafikás Nimoyd, a másik pedig a képregény-szerű Wizard with a Gun, ezeket talán érdemes lesz figyelemmel kísérni.
  Oké, egyértelműen tisztázódott végre: a The Mandalorian 2." />
<meta property="og:type" content="article" />
<meta property="og:url" content="https://zistenz.github.io/ghpeterpghu/posts/kocka7/k7_21q4/" /><meta property="article:section" content="posts" />
<meta property="article:published_time" content="2022-01-26T00:00:00+00:00" />
<meta property="article:modified_time" content="2022-01-26T00:00:00+00:00" />


		<meta itemprop="name" content="Kocka7 | 2021.10.04. - 2021.12.20.">
<meta itemprop="description" content="211004   GamerZakh ismét elkészítette a következő két évben várható érdekesebb játékok kategorizált válogatását. Elsőként a survival játékok kerültek sorra ebben az igen hosszú videóban. A stílus nem igazán a kedvencem, a látottak többsége szerintem elég unalmasnak néz ki, de kettőt azért kiemelnék, ami érdekesnek tűnik: az egyik a pixelgrafikás Nimoyd, a másik pedig a képregény-szerű Wizard with a Gun, ezeket talán érdemes lesz figyelemmel kísérni.
  Oké, egyértelműen tisztázódott végre: a The Mandalorian 2."><meta itemprop="datePublished" content="2022-01-26T00:00:00+00:00" />
<meta itemprop="dateModified" content="2022-01-26T00:00:00+00:00" />
<meta itemprop="wordCount" content="7283">
<meta itemprop="keywords" content="kocka7," />
	<link rel="preconnect" href="https://fonts.gstatic.com" crossorigin>
	<link rel="dns-prefetch" href="//fonts.googleapis.com">
	<link rel="dns-prefetch" href="//fonts.gstatic.com">
	<link rel="stylesheet" href="https://fonts.googleapis.com/css?family=Open+Sans:400,400i,700">

	<link rel="stylesheet" href="/ghpeterpghu/css/style.css">
	

	<link rel="shortcut icon" href="/ghpeterpghu/favicon.ico">
		
</head>
<body class="body">
	<div class="container container--outer">
		<header class="header">
	<div class="container header__container">
		
	<div class="logo logo--mixed">
		<a class="logo__link" href="/ghpeterpghu/" title="PeteRPGv4" rel="home">
			<div class="logo__item logo__imagebox">
					<img class="logo__img" src="/ghpeterpghu/img/profile_128.jpg">
				</div><div class="logo__item logo__text">
					<div class="logo__title">PeteRPGv4</div>
					<div class="logo__tagline">PeteRPG</div>
				</div>
		</a>
	</div>
		
<nav class="menu">
	<button class="menu__btn" aria-haspopup="true" aria-expanded="false" tabindex="0">
		<span class="menu__btn-title" tabindex="-1">Menu</span>
	</button>
	<ul class="menu__list">
		<li class="menu__item">
			<a class="menu__link" href="/ghpeterpghu/posts/kocka7/">
				
				<span class="menu__text">Kocka7</span>
				
			</a>
		</li>
		<li class="menu__item">
			<a class="menu__link" href="/ghpeterpghu/posts/book/">
				
				<span class="menu__text">Könyvek</span>
				
			</a>
		</li>
		<li class="menu__item">
			<a class="menu__link" href="/ghpeterpghu/posts/about/">
				
				<span class="menu__text">Mi ez az oldal?</span>
				
			</a>
		</li>
		<li class="menu__item">
			<a class="menu__link" href="/ghpeterpghu/posts/minirpgk/">
				
				<span class="menu__text">Mini-RPG-k</span>
				
			</a>
		</li>
		<li class="menu__item">
			<a class="menu__link" href="/ghpeterpghu/rpg-ismertetok/">
				
				<span class="menu__text">Szerepjáték ismertetők</span>
				
			</a>
		</li>
	</ul>
</nav>

	</div>
</header>
		<div class="wrapper flex">
			<div class="primary">
			
<main class="main" role="main">
	<article class="post">
		<header class="post__header">
			<h1 class="post__title">Kocka7 | 2021.10.04. - 2021.12.20.</h1>
			<div class="post__meta meta"><div class="meta__item-author meta__item">
	<svg class="meta__icon icon icon-author" width="16" height="16" viewBox="0 0 12 16"><path d="M6 1c2.2 0 3.5 2 3.5 4.5C9.5 7 8.9 8.2 8 9c2.9.8 4 2.5 4 5v1H0v-1c0-2.5 1.1-4.2 4-5-.9-.8-1.5-2-1.5-3.5C2.5 3 3.8 1 6 1z"/></svg><span class="meta__text">Petrus</span>
</div>
<div class="meta__item-datetime meta__item">
	<svg class="meta__icon icon icon-time" width="16" height="14" viewBox="0 0 30 28"><path d="M15 0C7 0 1 6 1 14s6 14 14 14 14-6 14-14S23 0 15 0zm0 25C9 25 4 20 4 14S9 3 15 3s11 5 11 11-5 11-11 11zm1-18h-2v8.4l6.8 4.4L22 18l-6-3.8V7z"/></svg><time class="meta__text" datetime="2022-01-26T00:00:00Z">2022-01-26</time></div></div>
		</header>
		<div class="content post__content clearfix">
			<h2 id="211004">211004</h2>
<ul>
<li>
<p>GamerZakh ismét elkészítette a következő két évben várható érdekesebb játékok kategorizált válogatását. Elsőként a survival játékok kerültek sorra <a href="https://www.youtube.com/watch?v=XRyaOLBKj9U">ebben</a> az igen hosszú videóban. A stílus nem igazán a kedvencem, a látottak többsége szerintem elég unalmasnak néz ki, de kettőt azért kiemelnék, ami érdekesnek tűnik: az egyik a pixelgrafikás <a href="https://store.steampowered.com/app/1313210/Nimoyd__Survival_Sandbox/">Nimoyd</a>, a másik pedig a képregény-szerű <a href="https://store.steampowered.com/app/1150530/Wizard_with_a_Gun/">Wizard with a Gun</a>, ezeket talán érdemes lesz figyelemmel kísérni.</p>
</li>
<li>
<p>Oké, egyértelműen <a href="https://www.facebook.com/StarWars/posts/4658839394167625">tisztázódott végre</a>: a <em>The Mandalorian</em> 2. évad legvégén látható kis jelenet a december 29-én induló új sorozat, a <strong>The Book of Boba Fett</strong> felvezetője volt, tehát nem valami karácsonyi különkiadásról és nem is a Mando 3. évadáról van szó.</p>
</li>
<li>
<p>A <em>Corridor Crew</em> ismét D&amp;D 5E-t játszik, a <strong>Son of a Dungeon</strong> <a href="https://www.youtube.com/watch?v=8OPpzdYeCag">első része</a> megtekinthető a YT csatornájukon, a többi pedig a weboldalukon (előfizetéssel). Mivel egy digitális filmstúdióról van szó, eléggé megtolták hangulatos effektekkel és kosztümökkel a játékot.</p>
</li>
<li>
<p>A <em>Paradox Interactive</em> némileg váratlanul <a href="https://www.paradoxinteractive.com/media/press-releases/press-release/paradox-interactive-ab-publ-cancels-unannounced-projects-to-focus-the-game-development-pipeline-writes-down-135-msek">törölte</a> számos új, be nem jelentett projektjét és inkább a meglévő, sikeres játékaira fókuszál.</p>
</li>
<li>
<p>Anime szezonzárók (visszavezetve a <a href="https://www.reddit.com/r/PeteRPG/comments/oisuv6/anime_2021_ny%C3%A1r/">nyári összefoglalómba</a> is):</p>
<ul>
<li>
<p><em>Genjitsu Shugi Yuusha no Oukoku Saikenki</em> 1x13 END: A mangát is kb. eddig a pontig olvastam, ahol véget ért. Nem volt túl jó az anime változat, a januárban érkező folytatásra nem fogok visszatérni. 4/10</p>
</li>
<li>
<p><em>Seirei Gensouki</em> 1x12 END: Ennek az eredetijét még ne molvastam, de még így is rohanósnak tűnt, amiben aztán a későbbi kritikák is megerősítettek. Valamikor folytatódik majd ez is, de kihagyom. Ez azért nem volt olyan rossz, de majd elkezdem a könyveket inkább. 5/10</p>
</li>
<li>
<p><em>Tensei Shitara Slime Datta Ken</em> 2/2x12 END: Ez jó volt végig, Rimuru ellenfelei emelték a tétet, de a Demon Lord Rimuru ellen esélyük sem lehetett. Valamikor jövőre jön majd egy film, és szerintem a sorozat is folytatódik, elég népszerű világszerte. 7/10</p>
</li>
<li>
<p><em>Cheat Kusushi no Slow Life: Isekai ni Tsukurou Drugstore</em> 1x12 END: Ehh, végignéztem, szóval 4-nél rosszabbat már nem kaphat, de nem igazán tudom, miért néztem végig. Nagyon gyagya volt sokszor, és talán arra vártam, hogy legyen egy kis romkom is, ha már ennyi potenciális háremtagot maga köré gyűjtött a főhős, de még a szikráját is mereven elutasította. Akármi is lesz a folytatás (ha lesz), kihagyom. 4/10</p>
</li>
<li>
<p><em>Tsuki ga Michibiku Isekai Douchuu</em> 1x12 END: Viszonylag tűrhető is lehetett volna, ha nincs az utolsó rész&hellip; 4/10</p>
</li>
<li>
<p><em>Kobayashi-san Chi no Maidragon S</em> 1x12 END: Bár a várakozsokkal ellentétben nem a sárkányölős sztoriról szólt, ezek a kis epizódok is egész jók voltak, jöhet még bármennyi (folytatás még nincs beharangozva). 8/10</p>
</li>
</ul>
</li>
<li>
<p>Gyorsértékelések:</p>
<ul>
<li><em>Star Wars: Visions</em>  Egész jó volt, bár a fanboyok biztosan nyavajogni fognak. Volt pár rész, aminek azonnal néztem volna a folytatását is. 7/10</li>
</ul>
</li>
</ul>
<h2 id="211011">211011</h2>
<ul>
<li>
<p>A Shueishának <a href="https://www.animenewsnetwork.com/interest/2021-10-04/shueisha-fails-appeal-for-tanjiro-nezuko-zenitsu-pattern-trademarks/">majdnem sikerült</a> levédetnie néhány teljesen általános, de a <em>Demon Slayer</em> miatt népszerűvé vált textil mintázatot&hellip;</p>
</li>
<li>
<p>Sean McCoy AMA-zott egy jót a <a href="https://www.reddit.com/r/rpg/comments/q1vl9t/i_am_sean_mccoy_creator_of_mothership_ama/">redditen</a> és promózta kicsit a sci-fi horror szerepjáték <strong>Mothership</strong> novemberben induló dobozos, javított kiadásának Kickstarterét.</p>
</li>
<li>
<p><a href="https://en-forum.guildwars2.com/topic/102830-game-update-notes-october-5-2021">Elindult</a> a szokásos <strong>Halloween fesztivál</strong> a <em>Guild Wars 2</em>-ben, és most némileg általakították a népszerű eseményeket, főleg a labirintust, érdemes átböngészni a patch note-ot. Emellett jött egy <a href="https://www.youtube.com/watch?v=j1Zjbaxy07A">rövidke trailer</a> is a februárban érkező <em>End of Dragons</em> kiegészítő kezdő helyszínéről, a <strong>Shing Jea sziget</strong>ről.</p>
</li>
<li>
<p>Megérkezett a <strong>The Expanse</strong> 6. évadának <a href="https://www.youtube.com/watch?v=4PJpkGPtAHE">első kedvcsináló előzetese</a> (vegyesen korábbi és új jelenetek), kezdés december 10-én az Amazon Prime-on.</p>
</li>
<li>
<p>És itt a <em>Critical Role</em> első legendás D&amp;D kampányából készült <strong>The Legend of Vox Machina</strong> animációs sorozat <a href="https://www.youtube.com/watch?v=3eRRwcTdhtE">első beharangozója</a> is, ami majd jövő februárban érkezik, szintén a Prime-ra. Ez utóbbihoz van egy kis <a href="https://www.youtube.com/watch?v=JSYSVcn60ik">jelenet</a> is a szinkronhangokkal felolvasva.</p>
</li>
<li>
<p>Elindult az őszi anime szezon, a szokásos összefoglalóimat és értékeléseimet <a href="https://www.reddit.com/r/PeteRPG/comments/q576lg/anime_2021_%C5%91sz/">itt lehet megtalálni</a>.</p>
</li>
<li>
<p>Francia/olasz/japán koprodukcióban hivatalos <strong>Cowboy Bebop</strong> szerepjáték <a href="https://www.dicebreaker.com/games/cowboy-bebop-the-roleplaying-game/news/cowboy-bebop-rpg-announcement">érkezik</a> valamikor jövőre, ami először Kickstarteren lesz majd elérhető. A készítők korábban többek között az <em>Attack on Titan</em> és <em>Naruto Arena</em> játékokon is dolgoztak, és a <em>Cowboy Bebop</em> kártyajáték és a <em>Journey to Ragnarok</em> szerepjáték is tőlük ered, szóval van tapasztalatuk a témában (bár a használt rendszerről még nem mondtak semmit). A híreket <a href="https://news.manaprojectstudio.com/cbb-rpg">itt</a> lehet majd követni, a Netflix élőszereplős sorozata pedig november 19-én kezdődik.</p>
</li>
<li>
<p>Gyorsértékelések:</p>
<ul>
<li><strong>Jay Allan: War Stories</strong> (<em>Crimson Worlds Prequels</em>) (<a href="https://www.goodreads.com/book/show/22246182-war-stories">Goodreads</a>) Valamikor régen olvastam az első regényt ebből a híres katonai sci-fi a sorozatból, de nem tett rám túl jó benyomást, így nem voltak nagy elvárásaim, amikor újból próbát tettem egy frissebb könyvével, ami valójában három hosszú kisregény egybeszerkesztése. A <em>Crimson Worlds</em>-sorozat három jelentős karakterének előtörténete kerül bemutatásra, ebből kettő az űrtengerészeknél szolgál, a harmadik meg egy hajóparancsnok. Általánosságban szólva ezek az írások jóval kifinomultabbak, érezhető az író fejlődése, de a történetek valahogy még mindig laposak, felejthetők, kevés izgalmat és érzelmet tartalmaznak, főleg a párbeszédek azok, amik súlytalanok, kevés bennük az erő. Mindenesetre talán később majd újból próbát teszek a regényfolyammal (és az azóta született leágazásaival), ez most egy 3/5 lett nálam.</li>
</ul>
</li>
</ul>
<h2 id="211018">211018</h2>
<ul>
<li>
<p><a href="https://www.youtube.com/watch?v=2BkVf2voCr0">Ilyen lesz</a> a <em>Home Alone</em> remake, a <strong>Home Sweet Home Alone</strong> a Disney+-on. Nem kell aggódni, moziba nem kerül&hellip;</p>
</li>
<li>
<p>Az <a href="https://artflow.ai/">Artflow</a> segítségével és néhány szabad szavas jellemzéssel egy AI generál nekünk karakter arcképeket. Tippek és minták pl. <a href="https://forum.rpg.net/index.php?threads/generating-characters-photo-id-from-descriptions-artflow-an-ai-art-generation-site.887974/">itt találhatók</a>.</p>
</li>
<li>
<p>Nemrég készült el a Bulldyval közösen írt <a href="https://lfg.hu/107239/">AGE ismertetőnk</a>, és most <a href="https://greenronin.com/blog/2021/10/13/fantasy-age-core-rulebook-cover-reveal">itt a bejelentés</a> a leírásban már enlített <strong>Fantasy AGE</strong> új kiadásról is, ami várhatóan jövő májusban érkezik. Az mindenképpen újdonság lesz az első kiadáshoz képest, hogy a <em>Green Ronin</em> saját házivilága, <em>Freeport</em> kiemelt szerepet kap az új könyben.</p>
</li>
<li>
<p><a href="https://www.youtube.com/watch?v=mqqft2x_Aa4">Ilyen lesz</a> a jövő márciusban érkező, Robert Pattinson főszereplésével készült <strong>The Batman</strong>. Nem tudom, ez elég sötét-e már a DC fan-oknak, mindenesetre a reakciók egyelőre pozitívak.</p>
</li>
<li>
<p><em>Forged in the Dark</em>-alapú szerepjátékot kap a <strong>Chew</strong>, az Image egyik sikeres képregénysorozata. A <a href="https://www.kickstarter.com/projects/peteyp/chew-the-roleplaying-game">Kickstarter kampány</a> még bő két hétig fut és számos kitűzött célt elért már. A <em>Chew</em> elborult világában egy katasztrofális madárinfluenza-járvány miatt 100 millióan haltak meg és minden szárnyasétel betiltásra került, Amerikában meg az FDA, kb. a helyi &ldquo;ÁNTSZ&rdquo; lett a legfőbb karhatalmi erő. A karakterek egy különleges ügyosztály tagjaiként illegális csirke-csempészettel, tojásbiznisszel, béka-csirke mutánsokkal, és veszedelmes kulináris bűnszövetkezetekkel veszik fel a harcot.</p>
</li>
<li>
<p>A régmúltban eléggé ismert <em>Interplay</em> (vagyis annak egy valamiféle utód-maradéka) ismét hallatott magáról, és <a href="https://www.gamingonlinux.com/2021/10/interplay-updating-many-classic-titles-on-steam-to-add-support-for-linux">ígéretük szerint</a> számos régi játékukat átdolgozzák natív linuxra is a Steam megjelenéssel egyidőben. Csak remélni tudom, hogy ezzel minden idők egyik legjobb körökre osztott építkezős stratégiai játéka, a <em>M.A.X.</em> is végre javításra kerül és játszható marad 100+ kör után&hellip; (A <a href="https://www.maxr.org/index.php">MAXR</a> nevű remake sajnos szintén rég frissült és csak multira jó, nincsenek benne gépi ellenfelek.)</p>
</li>
<li>
<p>Azt már korábban is tudtuk, hogy az új <em>Suicide Squad</em> egyetlen valamirevaló karaktere, <strong>Peacemaker</strong> saját tévésorozatot kap, és most ehhez <a href="https://www.youtube.com/watch?v=OODneEUWUQY">megérkezett az előzetes</a> is. Kezdés januárban az HBOMax-on.</p>
</li>
<li>
<p>GamerZakh szokásos év végi összefoglaló előretekintése most 30 új és várható stratégiai játékkal <a href="https://www.youtube.com/watch?v=xDi8dsHkBsI">folytatódik</a>. Ami (számomra) érdekesebbnek tűnt, az a <em>Songs of Conquest</em> (pixel grafikás Heroes of M&amp;M), és a <em>Victoria 3</em> (bár a Vic2-vel se nagyon tudtam eddig boldogulni). Most hallottam először arról is, hogy jön a <em>Galactic Civilizations 4</em> (a GalCiv2-vel rengeteget játszottam, a GC3 nagyon meh volt), és a <em>Stargate</em> is kap egy stratégiai játékot <em>Timekeepers</em> címmel.</p>
</li>
</ul>
<h2 id="211025">211025</h2>
<ul>
<li>
<p>Új, modern <a href="https://www.dp9.com/2021/10/18/tribe-8-tribes-in-the-dark/">kiadást kap</a> az ezredforduló egyik kultikus, de eléggé elfeledett szerepjátéka, a <strong>Tribe 8</strong>. A DP9 korábbi saját <em>Silhouette</em> házirendszerét elhagyva most <em>Forged in the Dark</em> köntösbe öltözik ez a poszt-apok dark fantasy világ, az új cím pedig ehhez hasonulva <strong>Tribes in the Dark</strong> lesz.</p>
</li>
<li>
<p><a href="https://www.animenewsnetwork.com/news/2021-10-19/mob-psycho-100-anime-gets-3rd-season-with-new-director">Harmadik évadot kap</a> az egyik legérdekesebb misztikus paranormális anime, a <strong>Mob Psycho 100</strong>. A stáb nagy része és a szereplők hangjai mind visszatérnek.</p>
</li>
<li>
<p>A <strong>Cowboy Bebop</strong> tévésorozat kapott egy elég érdekesen vágott, akciódús <a href="https://www.youtube.com/watch?v=_JDWm1f6-M0">előzetest</a> a november 19-i kezdésre.</p>
</li>
<li>
<p>Folytatódnak a jövő februárban érkező <strong>Guild Wars 2: End of Dragons</strong> kiegészítő új specializációinak bemutatói: először az árnyékokkal operáló <a href="https://www.youtube.com/watch?v=MjPFX5xXNcE">specter</a> (off-hand scepter használó thief) kapott lehetőséget, aztán az <a href="https://www.youtube.com/watch?v=TMD1Cwmx3Nw">untamed</a> és állati követője mutatta be új képességeit (hammer ranger), végül pedig a megidézhető harci mechával operáló <a href="https://www.youtube.com/watch?v=GNjLiKUsE4g">mechanist</a> (scepter engineer).</p>
</li>
<li>
<p>Az ex-CDProject tagokból álló, szintén lengyel hátterű <em>Starward Industries</em> első nagy kaliberű játéka Stanislaw Lem egyik legismertebb művének, a magyarul <em>A Legyőzhetetlen</em>-re fordított <strong>The Invincible</strong>-nek a feldolgozása lesz. Megjelenés valamikor jövőre, a játék <a href="https://store.steampowered.com/app/731040/The_Invincible/">Steam oldalán</a> már bele lehet nézni egy rövid előzetesbe is.</p>
</li>
<li>
<p>Új hivatalos <strong>Star Wars szerepjáték</strong> <a href="https://edge-studio.net/star-wars-edge/">érkezik</a> a jogokat jelenleg is birtokló <em>Asmodee/Edge Studio</em>-tól. Egyelőre nem sokat tudni még az új projektról, csak azt, hogy valami más lesz, mint az aktuális FFG-féle <em>Edge of the Empire</em>. Csavar a sztoriban, hogy ez a verzió továbbra is nyomtatásban marad, vagyis a kiadó egyszerre két különböző <em>Star Wars</em> RPG-t kíván futtatni&hellip;</p>
</li>
<li>
<p>Október 29-én jön az egyik kedvenc technical death metal zenekarom, az <strong>Archspire</strong> új albuma <em>Bleed the Future</em> címmel, ehhez készítettek most egy <a href="https://www.youtube.com/watch?v=tS1_j2pOTa4">különleges promót</a>: leültették az anyukáikat az egyik új klipjük elé és filmezték a reakcióikat. :)</p>
</li>
<li>
<p>Bemutatkozott a jövő februárban érkező <a href="https://www.youtube.com/watch?v=eHp3MbsCbMg">Uncharted</a> film; a főszerepben Tom Holland, plusz még Mark Wahlberg, és Antonio Banderas. A Sony ezzel egyidőben jelentette be a filmmel együtt érkező <em>Uncharted</em> játékkollekciót konzolos és PC-s platformra is (PC-n csak a 4. résszel, nem valószínű, hogy a korábbi részek is kijönnek). Érkezett egy hosszabb sztori trailer a sztárparádét (Dwayne Johnson, Ryan Reynolds, Gal Gadot) felvonultató, mestertolvajos-átverős <a href="https://www.youtube.com/watch?v=Pj0wz7zu3Ms">Red Notice</a>-hoz is. November 12-től csak a Netflixen (és néhány moziban). És itt az új Michael Bay film, a filmes mester korábbi akciófilmes munkáit idéző, a fenti <em>Uncharted</em>-del egy napon a mozikba érkező <a href="https://www.youtube.com/watch?v=7NU-STboFeI">Ambulance</a> is, amelyben az ismét nagyon kemény Jake Gyllenhaal próbálja fogadott testvére életét egyenesbe hozni, de a bankrablás félrecsúszik, és egy súlyosan sérült rendőrt ellátó mentőautóval próbálnak menekülni.</p>
</li>
<li>
<p>Úgy tűnik, kritikus helyzetbe került a Paizo és a dolgozói szakszervezet háborúja. Miután a frissen alakult szakszervezetet még nem ismerte el a kiadó, a munkák jelentős részét beszállító szabadúszók egyfajta &ldquo;csendes&rdquo; sztrájkba kezdtek: dolgoznak ugyan, de egyszerűen hetek óta nem adják le az elkészült anyagaikat, és emiatt <a href="https://www.geeknative.com/135875/pathfinder-and-starfinder-rpg-production-is-frozen-according-to-senior-developer/">minden megállt</a> a Paizo-nál, nincsenek fejlesztések, nincsenek kiadványok, határidők jöttek és múltak el. (Update: Úgy néz ki, egyelőre megoldódott a helyzet: a <a href="https://paizo.com/community/blog/v5748dyo6shum?Paizo-Recognizes-United-Paizo-Workers">blogjukon közzétett hír</a> szerint a szakszervezet győzött, a vezetők elismerték a létezését, és hivatalosan is felvették a kapcsolatot a képviselőikkel a további együttműködés kidolgozására.)</p>
</li>
<li>
<p>A még 10 év után is nagyon sikeres <em>Stardew Valley</em> alkotója új játékot jelentett be: a <strong>Haunted Chocolatier</strong> háttere egy kísértetjárta kastély és a környező békés kisváros, ahol csoki-specialistaként kell majd a boltunkban különféle édességeket gyártanunk, és ehhez mindenféle alapanyagokat kell begyűjtenünk és termesztenünk a kastélyban és környékén, ahol számos fura szerzettel (szellemekkel és élőhalottakkal is) fogunk majd találkozni és kapcsolatokat kialakítani. Az előzetes <a href="https://www.youtube.com/watch?v=kJy7LF789lo">játékmenet videó</a> alapján a <em>Stardew Valley</em> kinézete és hangulata erősen visszaköszön, de nagyobb hangsúly jut majd a cukrászkodásnak és az édességboltnak. Megjelenési dátum még nincs.</p>
</li>
<li>
<p>A bejelentésen kívül nem sokat tudtunk eddig a <em>Bethesda</em> következő nagy dobásáról, az open world sci-fi <strong>Starfield</strong>-ről, de most érkezett egy <a href="https://www.youtube.com/watch?v=zjh5DJCEpxY">rövid videó</a>, ami összefoglalja a helyzetet: a 2300-as évek elejére a naprendszerünktől mintegy 50 fényévre kiterjedő <em>Settled Systems</em> nevű zónában terjeszkedik az emberiség, és két legnagyobb hatalma, az <em>United Colonies</em> és a <em>Freestar Collective</em> nemrég háborút vívott egymással. A játék jelenében éppen béke honol, de még mindig feszült a helyzet, ami kalózok és fanatikus egyházak is igyekeznek a maguk javára fordítani. A játékos karakter a <em>Constellation</em> nevű független szervezet bátor tagjaként felfedezőutakra indul, hogy új, lakható bolygókat és ősi, idegen emlékeket derítsen fel - és vélhetően belekeveredik majd valahogy a két nagyhatalom konfliktusába, csak aztán jön valami még veszélyesebb idegen fenyegetés, ami ellen közösen kell fellépni az emberiségnek, vagy ilyesmi. Mozgóképet még mindig nem mutattak, csak koncepciórajzokat, ezek alapján <em>Mass Effect</em>-szerű dologra lehet majd számítani (ami nem biztos, hogy baj). Az egyetlen aggodalmam, hogy a Microsoft ölelő karjai minden bizonnyal MS Game Pass exkluzivitást fognak kisajtolni, legalább is a kezdeti évben (update: közben megerősítést nyert). A megjelenés (egyelőre) 2022. november 11-re van kitűzve, meglátjuk.</p>
</li>
<li>
<p>A szerepjátékok egyik nagy öregje, a még mindig élő és népszerű <strong>Traveller</strong> ráncfelvarrást kapott, és már elérhető az alapkönyv <em>Update 2022</em> kiadása <a href="https://www.mongoosepublishing.com/traveller-core-rulebook-update-2022.html">normál</a> és limitált, 300 példányos <a href="https://www.mongoosepublishing.com/traveller-core-rulebook-update-2022-collectors-edition.html">gyűjtői</a> változatban is. A beltartalom felfrissült, minden korábbi javítást és újítást beépítettek, valamint újraformázták a belső kinézetet és új illusztrációkat is kapott.</p>
</li>
</ul>
<h2 id="211101">211101</h2>
<ul>
<li>
<p><a href="https://www.drivethrurpg.com/cc/39/AGE-Creators-Alliance">Megnyílt</a> az <strong>AGE Creators Alliance</strong>, amely keretet ad az AGE rendszerhez írt külső anyagoknak. A <a href="https://support.drivethrurpg.com/hc/en-us/articles/4406470086164-AGE-Creators-Alliance-FAQ">FAQ</a> alapján a főbb szabályok: a <em>Fantasy AGE</em> és a <em>Modern AGE</em> egyaránt felhasználható, de nem lehet a szabályokat kimásolni (azaz nincs SRD/OGL); új settingeket és kalandokat szabadon lehet alkotni (kivéve szabálygyűjtemények, forráskönyvek), és lehet új tartalmakat (ellenfelek, varázstárgyak, képességek, stb.) is alkotni, de ezek nem haladhatják meg a teljes terjedelem 15%-át (és természetesen a GRR licencelt settingek sem használhatók); eredeti GRR illusztrációkat nem lehet használni, viszont bizonyos logók és termékcímek megengedettek; illetve természetesen el kell helyezni egy fix, rövid jogi szöveget a kiadványokban is.</p>
</li>
<li>
<p>A <em>Free League</em> <a href="https://www.wargamer.com/cy-borg/mork-borg-spin-off-announced">bejelentése</a> szerint november 13-án indul majd a meglehetősen excentrikus <em>Mörk Borg</em> szerepjáték kiberpunk oldalhajtása, a <strong>Cy_Borg</strong> <a href="https://www.kickstarter.com/projects/jnohr/cy-borg">Kickstartere</a>.</p>
</li>
<li>
<p>Nem csak a várva várt <strong>Cowboy Bebop</strong> jön novemberben a Netflixre (btw, jött egy <a href="https://www.youtube.com/watch?v=ULCIHP5dc44">új előzetes</a> is hozzá), hanem egy újabb dél-koreai sorozat, a természetfeletti thriller elemekkel operáló <a href="https://www.youtube.com/watch?v=LtdXK6yNFN0">Hellbound</a> is. A rendező a kitűnő <em>Train to Busan</em>-t (és a borzasztó <em>Peninsula</em> c. folytatást) dirigáló Yeon Sang Ho, az egyik főszerepben pedig Yoo Ah-in lesz látható (akit az <em>#Alive</em>-ban láttam korában és igen meggyőző volt).</p>
</li>
<li>
<p>Befutott a <em>Disney</em> és a <em>Pixar</em> új, jövő nyáron érkező sci-fi animációjának az <a href="https://www.youtube.com/watch?v=BwPL0Md_QFQ">első előzetese</a>: a <strong>Lightyear</strong> arról a Buzz Lightyear nevű pilótáról szól majd, aki a <em>Toy Story</em>-kban látott figurát és rajzfilm sorozatot ihlette.</p>
</li>
<li>
<p>Jövő év elején <a href="https://paizo.com/community/blog/v5748dyo6shup?Announcing-Pathfinder-Nexus-Unleash-Your">indul</a> a <em>Demiplane</em>-nel szövetkezve a <em>Pathfinder 2e</em> szabályrendszerhez illeszkedő <strong>Pathfinder Nexus</strong>, ami a Paizo válasza lenne majd a <em>D&amp;D Beyond</em>-ra (történetesen a <em>Beyond</em> ex-társalapítójával a fedélzeten). Az online felületen elérhető lesz minden megvásárolt kiadvány, illetve a további kiadványok is kedvezményesen megszerezhetők, valamint online karakter generátor, videóchat, és játéktér is rendelkezésre fog állni - természetesen havidíjért cserébe. Az előrendelések már elindultak és az oldal kezdetleges verziója már kipróbálható (a Paizo egy <a href="https://www.youtube.com/watch?v=YzGf5VJTgIw">videós előzetest</a> is közzétett a várható lehetőségekről).</p>
</li>
<li>
<p>25 éves a <strong>Tomb Raider</strong>, ennek ünnepére a <em>Square Enix</em> egy nagy halom jóságot <a href="https://tombraider25.square-enix-games.com/en-us/tr2013/blog/tomb-raider-25th-anniversary-celebration/">jelentett be</a> a rajongóknak: megjelent egy szakácskönyv és útikönyv Lara Croft utazásainak legérdekesebb állomásairól, az összes eddigi játék nagy akciókban kapható, jön a klasszikus felújítása <em>Tomb Raider Reloaded</em> címmel, a Netflix-szel karöltve anime fejlesztése is folyik, jövőre Londonban mindenki személyesen is átélheti a kalandokat egy <em>Live Experience</em> esemény keretében, aztán szintén jövőre Hollandiában nyílik majd múzeumi kiállítás, valamint most karácsonyra jön a <strong>Lara Croft&rsquo;s Tomb Raiders</strong> szerepjáték is (a kiadott oldalfotók szerint valami egyedi rendszerrel).</p>
</li>
<li>
<p>És befutott még a végére a <strong>The Book of Boba Fett</strong> sorozat első <a href="https://www.youtube.com/watch?v=rOJ1cw6mohw">előzetese</a> is, ami majd december 29-én indul a Disney+-on. Jól láthatóan ott veszi fel a fonalat, ahol a <em>The Mandalorian</em> 2. évada véget ért, és visszatérnek a színészek is, akikhez sok új arc csatlakozik majd.</p>
</li>
</ul>
<h2 id="211108">211108</h2>
<ul>
<li>
<p>Pénteken <a href="https://www.youtube.com/watch?v=32oT-CWJOC0">elkezdődött</a> a világszerte népszerű (de általam kb. teljesen ismeretlen) <em>League of Legends</em> MOBA-játékból készült <strong>Arcane</strong> animációs sorozat a Netflixen. A szokásoktól eltérően nem minden rész egyszerre jön ki, hanem három-három rész péntekenként alkot egy felvonást (&ldquo;act&rdquo;) és a kilenc rész így adja ki a 3 felvonás hosszúságot.</p>
</li>
<li>
<p>Januárban <a href="https://www.youtube.com/watch?v=oZ6iiRrz1SY">érkezik</a> a mozikba a Jared Leto főszereplésével készült új Marvel film, a <strong>Morbius</strong>. Fogalmam sincs, ki ő, és hol helyezkedik el az univerzumban, de érdekes látni pl. egy pillanatra Michael Keatont, aki DC Batman is volt valaha, miközben Morbius meg egy valódi vámpír/denevérembernek tűnik&hellip; (Ahogy olvastam, majd a Pókember-szériában lesz fontos főellenfél, vagy ilyesmi.)</p>
</li>
<li>
<p>A Linux részesedése lassan, de biztosan emelkedik a Steam hardver felmérése <a href="https://www.gamingonlinux.com/2021/11/linux-has-now-seen-4-months-of-being-above-1-on-the-steam-hardware-survey">alapján</a>, és az utolsó négy hónapban stabilan 1% felett állt. Több tényező is közrejátszhat ebben: sokan a végső dátumot kapott Win7-ről inkább a Linuxok felé mozdultak el, illetve a Win10-ről is voltak, akik nem Win11-re váltottak, emellett az utóbbi években a Steam Proton (a Wine köztesréteg Valve által kibővített és játékokra optimalizált változata) is jelentős javuláson esett át. Ezzel együtt nemigen várható, hogy a Linux átvenné a vezetést, mindig is réteg operációs rendszer fog maradni a rajongóknak. Legközelebb néhány hónap múlva a Steam Deck megjelenése lesz egy nagyobb ugrás a statisztikákban.</p>
<ul>
<li>Egyébként 2012. november 6-án, vagyis 9 éve <a href="https://store.steampowered.com/oldnews/9289">jelent meg</a> az első linuxos Steam béta kliens.</li>
</ul>
</li>
<li>
<p>Különösebb hírverés nélkül megjelent a <a href="https://store.steampowered.com/app/1287840/Disciples_Liberation/">Disciples: Liberation</a>, ami a <em>Disciples</em>-sorozat egy mellékága: a megszokott D1-D2 stratégiai játékmenet (a D3-ról nem beszélünk&hellip;) helyett egy szerepjáték - taktikai harci játék keveréket kapunk, amelyben négy frakció valamelyikével kell felszabadítanunk a kontinenst. Több, mint 80 óra játék, több száz küldetés, ötféle befejezés, szabadon fejleszthető hősök és bázisépítés vár minden játékost a Steam-en kipróbálható demó. Bár az eddigi értékelések 80%-ban pozitívak, a <a href="https://www.metacritic.com/game/pc/disciples-liberation">metacritic</a> számai elég rosszak, és szinte minden negatív értékelés a &ldquo;Disciples&rdquo; brand félrevezető használatára, illetve a &ldquo;mobilos&rdquo; játékmenetre és kinézetre panaszkodik.</p>
</li>
<li>
<p>Hamarosan <a href="https://www.kickstarter.com/projects/leyline-press/salvage-union">indul</a> a <strong>Salvage Union</strong> poszt-apok mecha szerepjáték Kickstartere. Egy idegen, a Földre hasonlító bolygón járunk, ahol a játékos karakterek mechája, az <em>Union Crawler</em> rója a poros fennsíkokat és oázisokkal tarkított pusztaságokat. A Crawler állandó javításokra, cseredarabokra, és új alkatrészekre szorul, amelyeket roncsokból és kereskedéssel lehet beszerezni, de persze a helyi hatalmak igyekeznek mindent az ellenőrzésük alatt tartani, ami számos konfliktust szül majd, nem is beszélve a többi veszélyről sem, mint pl. az anarchista raiderek és a szabadon kószáló biomechanikus szörnyetegek. A játék alaprendszere a d20-at használó (nem d20 System!), de eléggé narratív <em>Quest</em> lesz. Amiért hírre érdemesnek tartottam az az, hogy a készítők között (számos veterán mellett) ott van Diogo Nogueira, a dél-amerikai OSR rpg élet egyik leginnovatívabb alakja is, akinek munkásságát (<em>Sharp Swords &amp; Sinister Spells</em>, <em>Solar Blades &amp; Cosmic Spells</em>, <em>Running Out of Time</em>, stb.) jóideje figyelemmel kísérem már.</p>
</li>
<li>
<p>November 13-án éjfélkor indul az <em>Adult Swim</em> csatornán (és a <em>Crunhyroll</em>on) a <strong>Blade Runner: Black Lotus</strong> animációs sorozat, ehhez érkezett most egy friss <a href="https://www.youtube.com/watch?v=KlmnXPRJbGg">bemutató</a>. A 3D egész tűrhetőnek néz ki, mozgás közben sem esik szét, a világ rajongóinak valószínűleg érdemes lesz belenéznie.</p>
</li>
<li>
<p>Taika Waititi <a href="https://www.thewrap.com/taika-waititi-graphic-novel-incal/">írja és rendezi</a> majd a legendás Jodorowsky/Mobius képregény, a <strong>The Incal</strong> filmváltozatát. Hogy a rengeteg egyéb munkája mellett mikor fog ezzel is elkészülni, még rejtély, de reméljük, az idén 92 éves mester még látni fogja mozgóképen a végeredményt.</p>
</li>
</ul>
<h2 id="211115">211115</h2>
<ul>
<li>
<p>Új <em>Cantha</em> zóna <a href="https://www.youtube.com/watch?v=JbAMOUYw-eU">mutatkozott be</a> a februárban érkező <em>Guild Wars 2: End of Dragons</em> kiegészítőből: az <strong>Echowald Wilds</strong> valaha egy kővé vált erdő volt, de évszázadok múltával egy élettel teli vad rengeteg lett belőle, ahol a lombok alatt számos ősi rom bújik meg&hellip;</p>
</li>
<li>
<p>Lejárt az NDA, több Youtube csatorna is közzétette az első valódi <strong>Elden Ring</strong> játékvideókat és első benyomásokat a korai hozzáférésű zárt hálózati tesztről. Ezek közül az általam kedvelt stílusú <em>SkillUp</em> <a href="https://www.youtube.com/watch?v=aRDLKy3v2hw">videóját</a> választottam ki, aki részletekbe menően megmutat és elmond mindent erről a <em>Dark Souls</em> x <em>Elder Scrolls</em>-szerű, sikervárományos játékról.</p>
</li>
<li>
<p>Pár hónapja az LTT csatornáról közismert Linus és Luke elhatározták, hogy Windows helyett Linuxra váltanak az otthoni, általános használatú (játék, filmezés, egyéb) desktop gépeiken. A hosszú és fáradtságos harcuk első &ldquo;eredményeit&rdquo; <a href="https://www.youtube.com/watch?v=0506yDSgU7M">egy videóban</a> tárták a közönség elé (amelynek folytatása következik majd), és mivel a Youtube egyik legnépszerűbb és legszélesebb, tízmilliós kört elérő tech csatornájáról van szó, az eredmények jelentős kihatással lehetnek a Linux ismertségére és további elterjedésére is. Linus, mint valamennyire hozzáértő is megküzdött a mai desktop Linuxok betegségeivel, és az egyik legismertebb, játékra ajánlott disztribúció, a Pop_OS! fiaskója is elég kínos (a hiba egyébként javítva lett már október végén, csak a videó készítésekor Linux még pont a hibásat használta; a készítők közben további óvintézkedéseket <a href="https://www.gamingonlinux.com/2021/11/system76-patches-apt-for-pop-os-to-prevent-users-breaking-their-systems">tettek és jelentettek be</a>, hogy ne forduljon elő többé ilyesmi). Mint jó fél éve Linuxra váltó (<em>&ldquo;I use Arch, btw&rdquo;</em>) érintett is el kell ismerjem, hogy még mindig nem tart ott a közös építkezés, hogy bátran ajánlani lehessen olyanoknak, akik csak annyi kell, hogy install után működjön a Steam, az Uplay, és a többi. Aki kíváncsi néhány videós reakcióra (biztos lesz még néhány), azoknak elsőként a <a href="https://www.youtube.com/watch?v=D8j1n05s9-w">TechHut</a> objektív válaszát ajánlanám még.</p>
</li>
<li>
<p>Todd Howard, a <em>Bethesda</em> főmindenese és arca, pár napja a 10 éves <em>Skyrim</em> évforduló alkalmából AMA-t tartott a <a href="https://www.reddit.com/r/IAmA/comments/qr1f5c/hi_im_todd_howard_game_director_and_executive/">redditen</a>, ahol mindenféle kérdésekkel bombázták, főleg persze a <em>Bethesda</em> játékok kapcsán. A válaszokból kiszemezgettem az érdekesebbeket (voltak olyan izgalmasabb kérdések is, amiket elengánsan kihagyott, vagy már nem volt rá ideje):</p>
<ul>
<li>Az <em>Elder Scrolls 6</em>-ról azon túl, hogy készül, nem mondott semmi újat. Az IGN-nel készült <a href="https://www.ign.com/articles/elder-scrolls-6-starfield-bethesda-todd-howard-interview">interjújában</a> (bővebben <a href="https://www.youtube.com/watch?v=LUOZsjTwbLU">videón</a> is) viszont elhangzik, hogy a <em>Starfield</em> magasabb prioritást élvez, a TES6 egyelőre előkészületben marad.</li>
<li>Ha nem szerezték volna meg a <em>Fallout</em> jogokat anno, akkor saját poszt-apok játékkal készültek volna <em>Apocalypse Road</em> (munka)címmel.</li>
<li>A <em>Fallout 4</em> víz alatti régióiból rengeteg tartalmat kivágtak, mert nem készültek el / nem voltak jók, pedig intelligens polipok is lettek volna bennük&hellip; :)</li>
<li>Arra a kérdésre, hogy &ldquo;ha bármely játék világába átkerülhetne örökre, melyik lenne az?&rdquo; a <em>Flight Simulator</em> volt a válasz.</li>
<li>A <em>Starfield</em>-ben lesz valamiféle robot társ. A karakteralkotás előéletre, választható szakértelmekre is kiterjed majd. Választható lesz a &ldquo;he / she / they&rdquo; megszólítás, amik a dialógusok felmondásaiban is szerepelnek majd. A játék emellett széles körben mod-olható lesz. Játékmenet bemutató 2022 nyarán várható majd (E3?). A létrák még mindig az ősellenségeik és a <em>Starfield</em>-ben is csak animációval lesznek áthidalva.</li>
<li>Az Amazon <em>Fallout</em> TV sorozata továbbra is fejlesztés alatt van, ő is részt vesz a munkában.</li>
<li>Házon belül kísérleteznek gépi tanulásos szöveg felolvasással, a tesztverzióikat egy ilyen motor hajtja meg, de egyelőre nem képes pótolni a profi hangszínészeket, és még nem elég jó és folyamatos, hogy éles játékba lehessen küldeni, további fejlesztések szükségesek.</li>
<li>Kedvenc dinoszaurusza <a href="https://en.wikipedia.org/wiki/Yoshi">Yoshi</a> (Nintendo játékokból lehet ismerős).</li>
<li>A <em>CP2077</em> kiadási fiaskó őket is megreformálta kicsit, ennek köszönhetően a <em>Fallout &lsquo;76</em> a rendkívül rossz start ellenére is a legtöbbet játszott játékuk lett.</li>
</ul>
</li>
<li>
<p>D&amp;D-s tévés játékshow-sorozat <a href="https://www.wargamer.com/dnd/tv-show-invitation-to-party-announcement">készül</a> <strong>Invitation to Party</strong> címmel, rendes mesélővel és játékosokkal, vendég NJK-kal, valamint a livestream közönségét is bevonják majd és bizonyos döntésekbe beleszólhatnak majd a szavazataikkal. Premier november 19-én a Twitch-en és a Youtube-on, aztán a G4 csatornán is. Hmm&hellip;</p>
</li>
<li>
<p>1.6 milliárd dollárért <a href="https://www.bbc.com/news/business-59229995">vette meg</a> a grafikus játékmotorjáról és fejlesztői csomagjáról ismert <em>Unity</em> a részben Peter Jackson alapította új-zélandi <em>Weta</em> vizuális effekt stúdiót, ezzel a birtokába került minden technológia, eljárás, eszköz, és háttér, valamint közel 300 alkalmazott is. A <em>Weta</em> egy megmaradó része tovább viszi a vizuális effektek készítését <em>WetaFX</em> néven. Az <em>Unity</em> közelménye szerint a megszerzett eszközöket és technológiákat közkinccsé teszik az <em>Unity</em> fejlesztői és felhasználói számára.</p>
</li>
<li>
<p>Az <em>Universal Studios Japan</em> jövőre <a href="https://www.animenewsnetwork.com/interest/2021-11-10/universal-studios-japan-monster-hunter-vr-attraction-requires-8-kg-pack-and-gear/.179263">lehetővé teszi</a>, hogy a látogatók - virtuálisan és fizikailag egyaránt - megtapasztalhassák a <strong>Monster Hunter</strong> világának kemény kihívásait: egy különleges VR szettet lehet majd felölteni mintegy fél órára, ami aztán a játék (és kevésbé a film) világába repít minket, ahol bejárhatjuk egy kijelölt régiót a szakadékaival és barlangjaival együtt, tárgyakat gyűjthetünk, falat mászhatunk, illetve négyen összeállva levadászhatjuk az egyik méretes szörnyet is. A vastag pénztárcán kívül remek fizikummal és állóképességgel is kell rendelkeznie a próbálkozóknak, mivel az egész cucc jó 8 kilót nyom, ami még helyben mozogva is keményen megizzaszt bárkit&hellip;</p>
</li>
<li>
<p>A Valve nem tudta tartani az ígért dátumot, a <strong>Steam Deck</strong> nem fog év végén megjelenni, hanem majd csak <a href="https://store.steampowered.com/news/app/1675180/view/3084396982306430712">leghamarabb</a> jövő februárban vehetjük kézbe a linuxos kézikonzolt. Az előrendelők természetesen továbbra is elsőbbséget élveznek majd.</p>
</li>
<li>
<p>Csekély ~1600 dollár (+ posta + ÁFA) leszurkolása árán máris boldog tulajdonosai <a href="https://shop.wizkids.com/collections/trophies-1/products/dungeons-dragons-full-sized-drizzt-foam-statue">lehetünk</a> (illetve még csak előrendelhetjük) egy &ldquo;életnagyságú&rdquo; <em>Drizzt Do&rsquo;Urden</em> figurának, amelynek csuklyás köpenye akár ruhaként is hordható&hellip;</p>
</li>
<li>
<p>A 2021. harmadik negyedévében a <em>Roll20</em>-on lejátszott kalandok <a href="https://www.enworld.org/threads/roll20s-latest-usage-report-d-d-steady-cthulhu-down.683979/">statisztikai adatai</a>: messze magasan vezet a <em>D&amp;D 5E</em>, jócskán lemaradva jön utána a <em>Call of Cthulhu</em> (minden változatot összeadva) és a <em>Pathfinder</em> (mindkét verzió).</p>
</li>
<li>
<p>Január végén <a href="https://www.youtube.com/watch?v=0vPHYRJtLYE">jön</a> a <strong>The Ice Age Adventures of Buck Wild</strong> animációs (sorban a hatodik <em>Ice Age</em>) film egyből a Disney+-ra, amelyben ezúttal a két oposszum és a titokzatos jég alatti elveszett világ lakói lesznek a középpontban. A hangok többsége megváltozott (bár Simon Pegg továbbra is a fedélzeten Buck hangjaként), a karakterek is furák itt-ott, a <em>Blue Sky</em> logó sincs kint (hiszen tavasszal bezárt a stúdió), és ahogy olvastam, ez a két évvel ezelőtti 20th Century Fox felvásárlás óta készült, eredetileg tévésorozatként, de most már &ldquo;csak&rdquo; film lesz belőle&hellip;</p>
</li>
</ul>
<h2 id="211122">211122</h2>
<ul>
<li>
<p>Javában tart még a <em>Mörk Borg</em>-alapú kiberpunk <strong>CY-BORG</strong> szerepjáték <a href="https://www.kickstarter.com/projects/jnohr/cy-borg">Kickstarter kampánya</a>, és jócskán túlteljesítette már a kezdő összeget és a kitűzött célokat, és megállíthatatlanul robog a félmilliós várható végösszeg felé. A legmagasabb szintű extra-különleges szintet - és a vele járó az egyedi darab, kézzel készült zajgenerátort is - már elvitték, de még két hétig lehet válogatni az olcsó pdf és drágább print kiadvány formátumok között.</p>
</li>
<li>
<p>Valamikor jövőre jön a Paramount+ csatornára a régóta lebegtetett <strong>Halo</strong> tévésorozat, ehhez jött most egy rövidke <a href="https://www.youtube.com/watch?v=A6YG5lskRtU">előzetes kedvcsináló</a>.</p>
</li>
<li>
<p>És itt a <strong>The Expanse</strong> 6. (utolsó) évadának <a href="https://www.youtube.com/watch?v=fb01ds-4IC4">hivatalos előzetese</a> is, kezdés december 10-én az Amazon Prime-on.</p>
</li>
<li>
<p>Befutott az új Pixar animációs film, a <strong>Turning Red</strong> <a href="https://www.youtube.com/watch?v=XdKzUbAiswE">előzetese</a>, melyben egy menő tinédzser lánykának gyűlik meg a baja családja ősi örökségével, ami abban nyilvánul meg, hogy stresszes helyzetekben egy nagy, szőrös vöröspandává válik&hellip;</p>
</li>
<li>
<p>Valamivel több, mint 22 éve, 1999. október 20-án sugározták a <strong>One Piece</strong> manga anime változatának első epizódját, és múlt szombaton került adásba az 1000. epizód (a mellékszálakat és filmeket nem számolva). A sorozat mind a mai napig igen-igen népszerű, a mangája a világ legtöbb példányszámban elkelt képregénye.</p>
</li>
<li>
<p>Mivel nemrég egy WH40K eseményen felbukkant pár 40K szimbólumokkal kidekorált széljobbos, a <em>Games Workshop</em> ismét <a href="https://www.warhammer-community.com/2021/11/19/the-imperium-is-driven-by-hate-warhammer-is-not/">tisztázni kívánja</a>, hogy bár a (képzeletbeli) Birodalmat a gyűlölet hajtja, a (valós) <strong>Warhammer</strong> játékokat nem. A Warhammer egy szatíra, egy ironikus, eltúlzott bemutatása egy elnyomó, népírtó hatalomnak, ami nem lehet példaképe a modern kori gyűlöletkeltésnek és szélsőségesen nacionalista eszméknek. Ezért a GW határozottan elutasít minden közösséget, ami az ő jelképeiket ezekkel az eszmékkel párosítja. (Ennek ellenére azért nem lehet azt mondani, hogy a GW túlzottan igyekezne a 40K megreformálásával, mint ahogy pl. az <em>Age of Sigmar</em>-ral tette, ahol kontrasztként felbukkantak a &ldquo;jó&rdquo; hősök is. A 40K mindig is a &ldquo;bakanccsal a xenó pofájába&rdquo;-típusú grimdark világ volt, ami természeténél fogva vonzza a szélsőséges gyűlölet pártolóit, ezen nem segítenek a határozott kiáltványok sem.)</p>
</li>
</ul>
<h2 id="211129">211129</h2>
<ul>
<li>
<p>A <em>Hasbro</em> szórakoztatási cégének elnöke egy interjúban <a href="https://bleedingcool.com/tv/power-rangers-magic-the-gathering-dd-series-projects-updated/">elárult</a> pár dolgot az előkészületben lévő projektjeikről:</p>
<ul>
<li>Valamikor jön egy <strong>Power Rangers</strong> sorozat, filmekkel megspékelve, a Netflixre, elsősorban a fiatalabb korosztály megcélozva.</li>
<li>A <strong>Magic the Gathering</strong> animációs sorozatot kap, szintén a Netflixen.</li>
<li>Az új <strong>D&amp;D</strong> sorozatba (amit az év eleji hírek szerint a <em>John Wick</em>-filmek készítője ír) és a kapcsolatos egyéb műsorokba komoly energiát fektettek, nagy terveik vannak vele.</li>
</ul>
</li>
<li>
<p>A tervek szerint jövő nyáron érkező <strong>Jurassic World: Dominion</strong> felvezetéseként <a href="https://www.youtube.com/watch?v=NkEU6fC_nhY">érkezett</a> egy bő öt perces kisfilm, amelynek első fele a múltban, a másik része pedig a 2018-as film jelenében játszódik. Az <a href="https://www.imdb.com/title/tt8041270">imdb adatlap</a> szerint az új filmben visszatérnek a régi főszereplők, sőt, az első <em>Jurassic Park</em> film túlélői közül is felbukkannak majd többen.</p>
</li>
<li>
<p>Újabb <strong>Guild Wars 2: End of Dragons</strong> <a href="https://www.youtube.com/watch?v=PB1-kk_UXRQ">bemutató</a> volt a héten, amelyben főként az új hátas, az ostromteknős (siege turtle) volt bemutatva. Fontos információ még, hogy november 30-án <a href="https://www.youtube.com/watch?v=zBRBpVp3jUA">indul</a> az utolsó bétateszt, amelyben most egyszerre kipróbálható lesz mind a kilenc új (a játékosi visszajelzések alapján <a href="https://en-forum.guildwars2.com/topic/104968-end-of-dragons-elite-specialization-updates/?do=getNewComment">finomhangolt</a>) elit specializáció és a teknős is.</p>
</li>
<li>
<p>A Paizo partneri <a href="https://paizo.com/community/blog/v5748dyo6shw8?OutofPrint-Titles-Return-as-PrintonDemand">megállapodást kötött</a> a DTRPG-vel, és a régi, már nyomtatásban nem lévő kiadványaik sorban fel fognak kerülni a DTRPG print-on-demand kínálatába. Első körben 10 cím került be, ezt továbbiak fogják követni. Szintén a Paizóhoz kapcsolódó hír, hogy már <a href="https://www.beadleandgrimms.com/pathfinder/absalom">rendelhető</a> az <strong>Absalom - City of Lost Omens</strong> <em>Pathfinder 2e</em> kiegészítő Gold változata is, ami egy dobozos kiadvány, és az ikonikus központi város leírásán túl számos helyszín- és NPC kártyát, nagyméretű térképet, battlemap-okat, mesélői paravánt, kalandmodulokat, valamint viselhető frakció-specifikus kitűzőket és ékszereket is tartalmaz - mindössze 349 dollárért&hellip;  És ezzel még nincs vége a Paizo híreknek: a Kickstarteren még két hétig <a href="https://www.kickstarter.com/projects/giochiuniti/pathfinder-arena">rendelhetjük elő</a> a <strong>Pathfinder Arena</strong> társasjátékot. A beugró 100 euro, ezzel megszerezhetjük az alapdobozt számos miniatúrával, térképpel, fejleszthető hősökkel, és gyűjtögethető bigyókkal, a további kiegészítőkért +40, illetve +65 eurót kell még leraknunk (+posta).</p>
</li>
<li>
<p>Készültek már korábban is különféle konverziók, és most <a href="https://drive.google.com/file/d/13CkPmBaQ2cJ6sYh-RZgv9f3uAB1ZQMy2/view">itt egy újabb</a> nem hivatalos <strong>Matrix RPG</strong> próbálkozás, ezúttal egy egyedi, stat+skill vs stat+skill d6 pool rendszerrel, igényes külcsínnel.</p>
</li>
<li>
<p>Matthew Sprange, a <em>Mongoose Publishing</em> tulaja írt egy <a href="http://forum.mongoosepublishing.com/viewtopic.php?f=2&amp;t=123280">hosszabb visszatekintőt</a> a kiadó 2021-es évéről, a nehézségekről, és az elkövetkezőkben várható kiadványaikról. Aki <em>Traveller</em> / <em>2300AD</em> / <em>Paranoia</em> vonalon mozog, mindenképpen nézzen bele, de jön majd egy teljesen új viking-cyberpunk(!) cím is <strong>Shield Maidens</strong> címmel.</p>
</li>
<li>
<p>Az Amazon Studios vezetője <a href="https://deadline.com/2021/11/the-wheel-of-time-premiere-ratings-amazon-prime-video-mass-effect-lort-of-the-rings-jennifer-salke-qa-1234879517/">egy interjúban beszélt</a> a <em>The Wheel of Time</em> tévésorozat kitűnő fogadtatásáról (a számaik szerint lekörözte a Netflix <em>The Witcher</em> kezdését és a <em>The Boys</em> 2. évadkezdőjével vetekszik), a 2. évad jelenleg is zajló forgatásáról (Prágában és környékén van még esély belefutni), kitért a <em>The Lord of the Rings</em> sorozat nagy várakozással övezett érkezésére (kezdés jövő szeptember 2-án, és már a 2. évadot is készítik elő), majd megemlítette, hogy előrehaladott állapotban van az EA-val közösen fejlesztett <strong>Mass Effect</strong> tévésorozat is, ami a következő nagy sci-fi dobásuknak szánnak (a <em>The Expanse</em> utáni időkre). A <em>The Boys</em> 3. évadáról viszont még mindig semmi hír&hellip; :(</p>
</li>
<li>
<p>Elkezdődött a <a href="https://www.humblebundle.com/store/promo/black-friday-sale-2021">Humble Bundle</a> és a <a href="https://www.gog.com/promo/20211122_weekly_sale">GOG</a> Black Friday Sale. Utóbbival érdemes kezdeni, mert már csak néhány óráig (hétfő estig) tart, míg HB egészen december 4-ig akciózik. A Steam szokásos <a href="https://store.steampowered.com/">őszi vására</a> is tart még egészen december elsejéig, valamint az ezévi <em>Steam Awards</em> <a href="https://store.steampowered.com/steamawards/nominations?snr=1_4_600__promo-steamaward-nominations">jelöléseinket</a> is leadhatjuk még (kitűzők és XP járnak értük).</p>
</li>
<li>
<p>A legfrissebb <strong>The Book of Boba Fett</strong> <a href="https://www.youtube.com/watch?v=XCAlNWNbN5c">előzetes</a> alapján lehet, hogy talán végre megtudjuk, mi történt a sarlacc-&ldquo;kaland&rdquo; után, hogyan élte túl kedvenc fejvadászunk a megpróbáltatásokat? Egy másik hírből kiderült az is, hogy hét epizódja lesz a sorozatnak.</p>
</li>
</ul>
<h2 id="211206">211206</h2>
<ul>
<li>
<p>Egy <a href="https://pointieststick.com/2021/11/29/who-is-the-target-user/">érdekes elemzés</a> a KDE egyik vezető fejlesztőjétől a <em>Storyteller</em> szerepjátékokban használt szakértelmek, azon belül is a Számítógép használat 0-5 pontos értékeiről, összevetve egy igen jelentős mintán végigvitt vizsgálattal. Vajon a 33 fejlett országban megkérdezett több, mint 200 ezer alanyból mennyien vannak az 1-es szintet, vagy még azt sem elérő felhasználók? Megdöbbentő lehet, de egynegyedük konkrétan semmit sem ért a számítógépekhez, és további 14% van, aki el tud indítani alkalmazásokat és talán tud válaszolni egy emailre, bár a szakértelem szintekre visszavetítve még ez sem éri el az 1-es szintet&hellip;</p>
</li>
<li>
<p>Megjelent a <strong>Cortex Prime</strong> szerepjáték kereskedelmi és nem kereskedelmi (közösségi) célú licence. Utóbbit elég <a href="https://www.kickstarter.com/projects/530352392/cortex-prime-a-multi-genre-modular-roleplaying-gam/posts/3374573">negatívan fogadta</a> az alkotói játékosi közösség, bizonyos feltételei ugyanis meglehetősen furcsák és idegennek tűnnek, amiket a jogtulaj Fandom akár szükségtelenül korlátozóan is alkalmazhat. A Dicebreaker <a href="https://www.dicebreaker.com/games/cortex-prime/news/cortex-prime-rpg-community-license">cikke</a> megpróbálta összefoglalni a problémásabb pontokat és az azokra adott kiadói magyarázatokat, amelyek egyelőre nem túl meggyőzőek.</p>
</li>
<li>
<p>Míg a <em>Half-Life 3</em>-ra vár a játékosok nagy része (én nem&hellip;), meglehet, hogy hamarosan egy érdekes és furcsa mellékszállal gyarapodik a <em>Half-Life</em> univerzum: a <a href="https://www.gamingonlinux.com/2021/12/valve-reportedly-developing-a-half-life-shooter-strategy-hybrid/">pletykák szerint</a> a Valve egy <strong>Citadel</strong> nevű játékon dolgozik, amely valamiféle aszimmetrikus ko-op kompetitív RTS/FPS lesz a HL világában, de ennél többet egyelőre nem tudni, a kiadó is csak annyit válaszolt a kérdésekre, hogy a youtubernek nincs belső információja arról, mi folyik a cégnél. Mivel a Valve gyakran kukáz belső projekteket bejelentés nélkül, így akár ez is csak egy pilot/demó lehet, amiből valószínűleg nem lesz semmi.</p>
</li>
<li>
<p>A <em>CD Projekt</em> közzétette harmadik negyedéves pénzügyi jelentését, ami szerint az elmúlt évet tekintve 38%-os bevételnövekedést produkáltak, viszont a bővülő torta legnagyobb vesztese a <strong>GOG</strong> platform, ami az előző évi nyereséghez képest jelentős veszteséget produkált. A jelentés szerint belső átszervezések várhatók a kiadónál a pénzügyi hatékonyság növelése érdeében. Eközben a <a href="https://steamdb.info/app/753/graphs/">SteamDB</a> szerint a <strong>Steam</strong> <a href="https://www.gamingonlinux.com/2021/12/as-gog-struggles-steam-hit-a-new-high-of-27m-people-online/">új csúcsot</a> könyvelhetett el november utolsó napjaiban, és átlépték a 27 milliós egyidejűleg bejelentkezett felhasználói számot is (ebből közel 8 millióan futtattak valamilyen játékot). A Steam Deck érkeztével ez a szám valószínűleg új magasságokba fog majd kúszni.</p>
</li>
<li>
<p>Várhatóan jövő márciusban érkezik majd az új <strong>Marvel Multiverse</strong> szuperhősös szerepjáték játékteszt kiadványa, ehhez <a href="https://www.belloflostsouls.net/2021/12/marvel-reveals-upcoming-rpg-cover-previews-rules.html">érkezett</a> most néhány extra infó és háromféle tervezett (egy általános és két limitált) borítókép:</p>
<ul>
<li>A d616-nak nevezett alaprendszer három d6-ot használ, amelyben a 6 - 1 - 6 eredmények lesznek a legértékesebbek (természetesen ez utalás az <a href="https://en.wikipedia.org/wiki/Earth-616">Earth 616</a> nevű párhuzamos dimenzióra, ahol a Marvel történetek jelentős része játszódik).</li>
<li>Ahogy a Marvelnél mindig is imádták a betűszavas rövidítéseket, úgy a karaktereknek is ez a hat (M.A.R.V.E.L.) alaptulajdonsága lesz, sorban: Might, Agility, Resilience, Vigilance, Ego, és Logic.</li>
<li>A könyv tartalmazni fogja a legnépszerűbb szuperhősök karakterlapjait, de persze sajátot is alkothatunk majd.</li>
</ul>
</li>
<li>
<p>Ismét <a href="https://www.kickstarter.com/projects/bulletdice/bullet-dice-v2-metal-6-sided-dice-set">Kickstarteren</a> a különleges, lövedék-formájú hatoldalú kockák! A felújított kiadás fémből készül, alakja a jól ismert 9 mm-es töltényeket idézi, többféle színben is kapható, valamint különleges 6-os mágneses csúszótáras és forgótáras (illetve korlátozottan 50-es lőszerdobozos) tárolók is rendelhetők hozzájuk. Mielőtt azért bárki is rákattintana valamelyik támogatási szintre, nem árt észben tartani, hogy ezek a kockák Ausztráliából jönnek (brutális postaköltség várható), illetve elég valószínű, hogy a formájuk, anyaguk miatt a legtöbb csomagátvilágításon is fel fognak akadni, és lehet magyarázkodni&hellip;</p>
</li>
<li>
<p>Ha mindig is szeretted volna szimulált világok felépülését és pusztulását végignézni, előidézni, illetve működésükbe beavatkozni, akkor érdemes rápillantani a Steam korai hozzáférés kereteiben a napokban <a href="https://store.steampowered.com/app/1206560/WorldBox__God_Simulator/">megjelent</a> <strong>WorldBox</strong> c. istenszimulátorra. Bár még fejlesztés alatt van, a reakciók nagyon pozitívak, ígéretes szórakozás lehet a járványidőszak bezárkózós napjaira.</p>
</li>
<li>
<p><a href="https://www.youtube.com/watch?v=GSycMV-_Csw">Ilyen lesz</a> az Amazon Prime <strong>Reacher</strong> sorozata, ami már ténylegesen Lee Child regényein alapul, és a főszereplő Jack Reacher - a filmbelitől elérően - egy hatalmas izomállat, aki nem sok mindenkire van tekintettel.</p>
</li>
<li>
<p>Huszonpár év után <a href="https://www.youtube.com/watch?v=8cz1YLIxleg">új játékmódot kap</a> az eredeti <strong>Quake</strong>: a horda játékmódban egyedül, vagy társaink segítségével kell szembeszállnunk szörnyek hullámokban érkező hordáival, plusz jövőre további apróságok és skinek is érkeznek majd. Vajon ez már a régóta rebesgetett remake előszele lenne?</p>
</li>
<li>
<p>&hellip;És a Teknős újra mozog! Egy újabb, igényes kivitelű, nem hivatalos <strong>Discworld</strong> szerepjáték <a href="https://www.reddit.com/r/rpg/comments/r81rfh/free_unofficial_discworld_ttrpg_system_a_one_in_a/">készült</a>, amihez számos egyéb kiegészítő is elérhető már ingyen.</p>
</li>
<li>
<p>Talán már nem is olyan meglepő, de ismét egy új kiegészítőt (sorban a negyediket) kapott a <strong>Titan Quest Anniversary Edition</strong>. Az <a href="https://www.youtube.com/watch?v=CL1GwJpQqnQ">Eternal Embers</a> az ókori Kelet-Ázsiába kalauzolja hősünket, és számos újítást is hoz új felszerelések, szörnyek, új boss-ok, és egy új specializáció képében. A DLC már elérhető a <a href="https://store.steampowered.com/app/1804460/Titan_Quest_Eternal_Embers/">Steam</a>en.</p>
</li>
<li>
<p>Ahogy az várható volt, több résszel is folytatódik a 2018-as év egyik animációs sikerfilmje, a <em>Spider-Man: Into the Spider-Verse</em>: a terv szerint jövő októberben érkező <strong>Across the Spider-Verse</strong> rögtön a sokat sejtető &ldquo;part one&rdquo; alcímmet is viseli, és az első <a href="https://www.youtube.com/watch?v=BbXJ3_AQE_o">közreadott részlet</a> Gwen és Miles újbóli találkozását mutatja be.</p>
</li>
<li>
<p>Maga Karl Urban (azaz Butcher) <a href="https://www.youtube.com/watch?v=bLsJSIzpWnM">jelentette be</a>, hogy a készülő <em>The Boys</em> 3. évad előtt valamikor jövő tavasszal egy animációs sorozat is jön <strong>The Boys: Diabolical</strong> címmel, több szerző (köztük az eredeti író, Garth Ennis) tollából.</p>
</li>
</ul>
<h2 id="211213">211213</h2>
<p>Mint azt már észrevehettétek, a híreim november eleje óta megjelennek az LFG.HU heti <a href="https://lfg.hu/tag/villamhirek/">Villámhírek</a> válogatásában is. Bepével úgy állapodtunk meg, hogy a heti összefoglalókat az érdekességekről már vasárnap megkapják, hogy hétfő reggelre szerkesztett állapotban legyenek, erre a subredditre pedig délután/este kerülnek ki. Eltérések azért vannak, más extra hírek is megjelennek ott, mint ahogy itt is, ezért mindkét oldalt érdemes lehet követni.</p>
<p>Nálam a továbbiakban a fontosabb érdekességek mellett a személyesebb vélemények, gondolatok is több helyet kapnak majd egy-egy hír kapcsán.</p>
<ul>
<li>
<p>A múlt héten volt hír az új/megváltozott Cortex Prime licencfeltételekről, és itt az első áldozat: a Kickstarter <a href="https://www.kickstarter.com/projects/cypheroftyr/into-the-mother-lands-rpg/description">kampányát</a> hétszeresen túlteljesítő <strong>Into the Mother Lands</strong> c. afrofuturisztikus szerepjáték mégsem Cortex rendszerrel, hanem valami sajáttal fog megjelenni. A csak a támogatóknak szóló frissítésükben (kimásolva a <a href="https://www.reddit.com/r/rpg/comments/rbd8nt/into_the_mother_lands_an_original_afrofuturist/">reddites</a> téma alatt) a magas licendíjat és bizonyos vállalhatatlan feltételeket jelöltek meg problémaként, de biztosítottak mindenkit, hogy dolgoznak a megoldáson (és nem valami d20/OGL-klónt készítenek).</p>
<p>Mondhatni, hogy ez valahol várható volt? Amikor a <em>Cortex Prime</em> fejlesztése a sikeres Kickstarter kampány ellenére anyagi gondba került, a Fandom nyújtott segítséget nekik, amelynek megkérte az árát, és most minden jogot ők birtokolnak. A Fandom megítélése kérdéses a gamer körökben: amióta megszerezték a Wikiát, valóban költöttek a fejlesztésére és stabilabbá vált a szerverháttér, viszont cserébe aggresszív reklámhely értékesítést folytatnak a wiki oldalak közepén, teljesen idegen témákban is. Emellett nem titkoltan profitközpontúak (egy befektetési társaság áll mögöttük), és olyan kampányokat is elvállalnak, amik nem kifejezetten etikusak. Ezek után talán nem meglepő, hogy olyan licencfeltételeket dolgoztak ki, amelyek pl. automatikusan a Fandomnak adják a játékokban kidolgozott, nem világspecifikus Cortex elemek jogát&hellip;</p>
</li>
<li>
<p>Lezajlott az év egyik legjelentősebb videojátékos díjátadó eseménye, a <strong>The Game Awards</strong>, erről - engem is megelőzve - Strato írt egy <a href="https://lfg.hu/108294/hirek/tga-2021-strato-szemuvegevel/">bővebb összefoglalót az LFG-re</a>.</p>
</li>
<li>
<p>A <strong>Hollow Knight</strong> rajongók mostantól szerepjáték formájában is újraélhetik a kalandokat. Bár a kiadvány nem hivatalos, eléggé jó minőségű munka, és ingyen letölthető <a href="https://hkrpg-team.itch.io/hollow-knight-rpg">innen</a>.</p>
</li>
<li>
<p>A Modiphiusnál <a href="https://www.modiphius.net/products/viking-death-squad-pdf">már rendelhető</a> a <em>Black Sabbath</em> heavy metál banda számai ihlette <strong>Viking Death Squad</strong> szerepjáték, ami Urth világán, valamikor a 100. évszázadban játszódik, és amelyben halhatatlan űrvikingek és túlélő emberek harcolnak kiberkozmikus rémségekkel, mutáns rovarokkal, és démoni légiókkal. A játék egyedi d6 pool rendszert használ, nincs benne életerő (hp), és sok más újdonság mellett megörökölte bizonyos OSR rendszerekből a “páncél dönt a kezdeményezésről” szabályt is.</p>
<p>Ősmetálosként be kell valljam, hogy a <em>Black Sabbath</em> - és általában a teljes rock / heavy metal (ideértve a black-et is) - egyáltalán nem a kedvencem, sőt, kifejezetten unalmasnak és egysíkúnak tartom őket. Tudom, hogy ott kezdődött minden az ő idejükben, és már csak a koromnál fogva is illene kedvelnem őket, de egyszerűen nem megy. Visszakanyarodva a témához: mindezek ellenére a VDS elég érdekes &ldquo;szegecses fantasy&rdquo; szerepjátéknak néz ki a megjelent bemutatók alapján, a <em>Warhammer Fantasy</em> és a <em>Warlock!</em> mellé ez is odaférhet.</p>
</li>
<li>
<p>Az élőszereplős <strong>Cowboy Bebop</strong> tévésorozat <a href="https://www.hollywoodreporter.com/tv/tv-news/cowboy-bebop-canceled-netflix-1235060256/">nem kap folytatást</a>.</p>
<p>Furcsa ez, valahol azért sajnálom. Az első rész nekem inkább tetszett, mint sem, és bár a többit még nem láttam, alapvetően nem lett volna ellenemre egy folytatás.</p>
</li>
<li>
<p>Elég jól megy mostanában az aktuális <em>Superman</em>t megformáló Henry Cavillnek: egyrészt gyakorlatilag a hátán viszi a Netflix <em>Witcher</em>-sorozatát (ahol a 2. évad érkezik hamarosan), de emellett a pletykák szerint ő lesz a főszereplője a <em>John Wick</em> filmekkel hihetetlenül felkapott lett Chad Stahelski <em>Highlander</em> rebootjának (Stahelski egyébként – többek között – a szupersikeres <em>Ghost of Tsushima</em> játék filmváltozatának rendezője is lesz), valamint – és ez még pletykaszinten sincs megerősítve – ő <a href="https://www.ign.com/articles/mass-effect-project-teased-by-henry-cavill">alakíthatja</a> majd a leendő <em>Mass Effect</em> filmek/sorozatok Shepard parancsnokát is. (Ez a hír még februári, de akkoriban eléggé elsikkadt, viszont mivel a <em>Mass Effect</em> <a href="https://lfg.hu/108212/hirek/villamhirek-2021-11-29/">két hete</a> ismét felkapott lett az Amazon Prime interjú jóvoltából, ismét előkerült.)</p>
</li>
</ul>
<p>##Gyorsértékelések</p>
<ul>
<li>
<p><em>Michael-Scott Earle - Viking Rune Smith</em> (<a href="https://www.goodreads.com/book/show/58394126-viking-rune-smith">Goodreads</a>): Aaron képzett vadőr-féleség Alaszka vadregényes, jeges vidékein, aki egy autóbaleset után egy idegen világban találja magát, ami nagyban emlékeztet a földi viking időszak &ldquo;skandinávos&rdquo;-régióira. Esze és túlélő képességei segítségével előbb lerázza a rá vadászó őslakosokat, megszerzi egy gyenge törzs felett a vezetést, radikálisan átalakítja az életüket és felfejleszti harci képességeiket, összeszűri a levet a legerősebb törzs híres vadászlányával (akiből valamiféle valkűr-szerű lény lesz rögtön az első együttlétük közben), megfejti a rúnamágusok titkait, aztán elindul, hogy az uralma alá hajtsa az egész világot, mert úgy néz ki, csak ő az egyetlen, aki megállíthatja a démonok világpusztító hadjáratát&hellip; Egy vadiúj sorozat első része (a második is megjelent már), ami elég jól sikerült, bár az első fejezetet inkább érdemes átugrani, mert könnyfakasztóan kínos (az évtizedekkel később már Istenkirállyá vált főhősnek naponta ötösével szállítják a roppant készséges szűz lányokat a birodalma minden sarkából, akiket alaposan meg is vizslat két démoni betörés lemészárlása között). Baromi hosszú könyv, ebook-ban is majd&rsquo; ezer oldal, de nagyrészt olvastatja magát, a leírások, ahogy átformálja a beteges, legyengült törzs és a rabszolgák életét, meg persze a vérben tocsogós csatajelenetek elég élvezetesek. 4/5</p>
</li>
<li>
<p><em>Neo Cyberpunk</em> antológia (<a href="https://www.goodreads.com/book/show/56830709-neo-cyberpunk">Goodreads</a>): Csupa ismeretlen név újhullámos kiberpunk sztorija egy könyvbe összegyűjtve. Végig akartam menni egyenként a novellákon, kiértékelve azokat, de igazából elég felesleges, többségük felejthető, vagy szimplán gyenge, és volt egy, amit elolvasni sem bírtam. Nem igazán értem, a GR olvasói mit esznek rajta, a magas pontszámot szerintem semmi nem indokolja. 2/5</p>
</li>
<li>
<p><em>Jay Allan - War Stories</em> (<a href="https://www.goodreads.com/book/show/22246182-war-stories">Goodreads</a>): Jó pár évvel ezelőtt <a href="https://www.reddit.com/r/PeteRPG/comments/ednxqr/jay_allan_marines_crimson_worlds_1_g_20150903/">olvastam</a> a szerző első könyvét, és nemrég próbáltam felvenni a fonalat, mert ahogy láttam, ez a <em>Crimson Worlds</em>-széria eléggé kifejlődött és mellékszálakkal is gazdagodott. Ez a könyv később íródott, de időben korábban játszódik, és a fő regénysorozat három jelentős szereplőjének előtörténetét meséli el három hosszabb elbeszélés formájában. Anno a kritikámban eléggé lehúztam az írást (1/5), de érdekes látni, hogy a két évvel később megjelent <em>War Stories</em> mennyivel összeszedettebb. Az írásmód jobb, gördülékenyebb, bár időnként megbicsaklik, és a párbeszédek még mindig fájdalmasan rosszak, de összességében jobb, vállalhatóbb próbálkozás az előzőnél. 3/5</p>
</li>
</ul>
<h2 id="211220">211220</h2>
<ul>
<li>
<p>A Devolver Digital szinte mindig képes belenyúlni a tutiba és jó érzékkel választják ki a különleges és izgalmas jatékokat. A <strong>Trek to Yomi</strong>-ból láthattunk már korábban egy röpke előzetes-félét, de most egy rendes, 4K-s <a href="https://www.youtube.com/watch?v=q4Dyrl7dVbo">játékmenet bemutató</a> érkezett ebből az érdekes, oldalnézetes &ldquo;3D&rdquo;, a fekete-fehér szamurájfilmeket felidéző akciójátékból. Megjelenés valamikor jövőre minden konzolra és PC-re.</p>
</li>
<li>
<p>Megjelent két új teljesen magyar készítésű szerepjáték: a <a href="https://lfg.hu/108355/rpg/csillagosvenyen-es-aranyhomok-kettos-szerepjatek/">Csillagösvényen és Aranyhomok</a> Zsámboki János és Botond (az lfg.hu fórumon Aserminio de Mueria néven ismert apa és fia) közös szerepjátéka, amely rögtön két különböző világot is tartalmaz az általuk megalkotott egyedi, csak egy-egy pakli magyar kártyára épülő rendszerükhöz; a <a href="https://lfg.hu/108365/hirek/megjelent-a-heimurinn-fantasy-szerepjatek/">Heimurinn</a> pedig Seress Gábor (Nocturna) és csapata saját &ldquo;nordikus&rdquo; hangulatú fantasy szerepjáték világa és D&amp;D-szerű, de átalakított rendszere igényes köntösben prezentálva.</p>
</li>
<li>
<p>Készülök egy külön anime szezon előzetessel a januárban bemutatkozó érdekesebb újdonságokról, de előretekintve a jövő évre egyelőre úgy néz ki, egész komoly nagyágyúkat fognak előhozni a stúdiók: először is valamikor jön majd az <em>Overlord</em> 4. évada, új animét kap a <em>Rurouni Kenshin</em> (valószínűleg nem remake lesz, hanem egy eddig kimaradt történetet dolgoz fel), bemutatkozik az elmúlt évek (és nem csak Japánban) legnagyobb mangás sikere, a <em>Chainsaw Man</em>, új évadot kap a <em>Bleach</em>, jön majd az <em>Ayakashi Triangle</em> (a <em>To Love-Ru ~Trouble</em> szerzőjétől) és az erősen akcióközpontú shounen harci stílust megreformáló focis(!) <em>Blue Lock</em>, végre animét kapnak az übercuki <em>Aharen-san wa Hakarenai</em> és <em>Soredemo Ayumu wa Yosetekuru</em> romkom-ok, valamint a borderline ecchi jegyeket sem nélkülöző démonírtós <em>Mato Seihei no Slave</em> (meglátjuk, az anime mennyire vállalja fel a túlságosan is skinship jegyeket, bár ezek a főszereplő slave képességének feltöltődéséhez nélkülözhetetlenek&hellip;).</p>
</li>
<li>
<p>Megjelent PC-re (<a href="https://www.gog.com/news/release_baldurs_gate_dark_alliance">GOG</a> és <a href="https://store.steampowered.com/app/1695830/Baldurs_Gate_Dark_Alliance/">Steam</a> egyaránt) is az eddig csak konzolos kiadású <strong>Baldur&rsquo;s Gate: Dark Alliance</strong> akció-szerepjáték felújított kiadása, ami egyből linuxos támogatással is rendelkezik.</p>
</li>
<li>
<p>Az elmúlt hét egyik legnagyobb vitáját kiváltó eseménye (nem, nem a nuTSR nekifutásból hanyattesésére akarok kitérni, akit érdekelnek a részletek, <a href="https://www.enworld.org/threads/the-full-glorious-history-of-nutsr.684697/">katt ide</a>) a Wizards <a href="https://www.belloflostsouls.net/2021/12/dd-wotc-removes-racial-alignments-retcons-drow-in-new-batch-of-errata.html">bejelentése</a> volt a D&amp;D 5-öt érintő jellemek átformálásáról, kvázi eltörléséről, és ehhez kapcsolódóan a monszták személyiségjegyeinek finomításáról. A fórumok rögtön felizzottak, egyesek a WotC &ldquo;eldiznisüléséről&rdquo; harsogtak, mások meg azon keseregtek, hogy &ldquo;cancel kultúra&rdquo; most már kiírthatatlanul megfertőzte a kedvenc játékukat (és előszeretettel felidézgették az elmúlt évek érzékenyítési kampányának &ldquo;áldozatait&rdquo;). A Wizards fő-D&amp;D-s vezetője, Ray Winninger ezt igyekszik megcáfolni legfrissebb <a href="https://dnd.wizards.com/dndstudioblog/sage-advice-book-updates">blogbejegyzésében</a>, kitérve a felemlegetett példákra és sirámokra (&ldquo;virágevő drow-ok&rdquo;, &ldquo;jó agyszívók&rdquo; és társaik), érdemes átolvasni, és kinek-kinek a saját mesélői stílusára és csapatának ízlésére van bízva, hogyan játszik ezután. ((Kérdés még, hogy ezek után van-e értelme a halogatott magyar kiadással tovább küzdeni, vagy inkább átszerkeszteni és az újat venni alapul, vagy veszni hagyni az egészet.)</p>
</li>
<li>
<p>Ami néhány hónappal ezelőtt még csak pletykaszinten mozgott, <a href="https://icv2.com/articles/news/view/49994/asmodee-being-sold-video-game-group">megtörtént</a>: a francia Asmodee csoportot (hozzájuk tartoznak pl. az itthon is ismert FFG és Edge kiadók) szőröstül-bőröstül megvette a svédországi központú Embracer Group. Ők elég ismeretlenek lehetnek így névről, de ha azt mondom, hogy az övék a THQ Nordic, a Deep Silver, vagy a Gearbox is, mindjárt képbe lehet helyezni, milyen szinten mozognak. A közlemény szerint az Asmodee változatlanul és átalakítások nélkül tovább folytatja független működését, és az akvizícióval Európa legnagyobb játékkiadói csoportjává váló Embracer a megszerzett szellemi védjegyek egészséges vegyítését szeretné elősegíteni az asztali és a PC-s, konzolos platformok között.</p>
</li>
<li>
<p>A Robert E. Howard kevéssé ismert <em>Thuria</em> krónikáit (ez a &ldquo;klasszikus&rdquo; Conan időszak előtti atlantiszi Kull király történetét felölelő sorozat, amelyből itthon is megjelent jópár) könyveit D&amp;D 5E-re és Pathfinder 1E-re feldolgozni kívánó <em>Thurian Adventures: Cimmeria</em> szerepjáték alig egy héttel az elindulás után meghatározatlan időre törölte a projektet, szűkszavú <a href="https://www.kickstarter.com/projects/thurianadventures/thurian-adventures-cimmeria/posts/3376697">közleményük</a> szerint jogi problémák miatt - bár a kampány egyébként is kifejezetten rosszul állt, nem volt sok esélye a sikerre.</p>
</li>
<li>
<p>A Critical Role kampányokból ismert <strong>Tal&rsquo;Dorei</strong> játékvilág valamikor jövő év elején <a href="https://darringtonpress.com/announcing-taldorei-campaign-setting-reborn/">felújított kiadást kap</a> D&amp;D 5E-re igazítva.</p>
</li>
<li>
<p>A nemrég megjelent <strong>Achtung! Cthulhu 2d20</strong> kedvező kritikai és játékosi fogadtatásáról, valamint a jövőre várható kapcsolódó kiadványokról írt <a href="https://www.modiphius.net/blogs/news/achtung-cthulhu-2d20-2022-and-beyond">blogbejegyzésében</a> a vezető író, John Moulihan a Modiphius blogján.</p>
<p>Minderről nekem már csak annyi jutott eszembe, hogy &ldquo;ezt a játékvilágot talán már csak <em>Laser&amp;Feelings</em> rendszerre nem adták ki eddig&rdquo;, akartam írni, aztán eszembe jutott egy zseniális ötlet, melynek címe: <em>Achtung! &amp; Chtulhu</em>! Kész, ezzel meg is van a L&amp;F adaptáció, már csak egy minimális kaland-generátort kell írni hozzá és játszható is.</p>
</li>
<li>
<p>Egy halom közelgő sorozatos hír csokorba szedve:</p>
<ul>
<li>Adaptációt <a href="https://www.hollywoodreporter.com/tv/tv-news/battle-chasers-tv-adaptation-derek-kolstad-alcon-1235054357/">kap</a> (és a <em>John Wick</em>-es, <em>The Falcon and Winter Soldier</em>-es Derek Kolstad írja / producereli) a <strong>Battle Chasers</strong> képregény. Volt PC-s játék <a href="https://store.steampowered.com/app/451020/Battle_Chasers_Nightwar/">mellékszála</a> is, onnan ismertebb lehet ez a steampunk jegyeket is felvonultató heroikus dark fantasy történet.</li>
<li>Az Apple-nél <a href="https://www.apple.com/tv-pr/news/2021/12/apple-tv-lands-live-action-kids-series-surfside-girls/">landolt</a>, és 10 részes berendelést kapott 2017 egyik népszerű szellemes-misztikus-nyomozós, gyerek központú képregénye, a <strong>Surfside Girls</strong>.</li>
<li>Több stúdióval is vetélkedve végül az AMC szerezte meg a <em>Between Earth and Sky</em> könyvsorozat első része, a <strong>Black Sun</strong> tévés jogait. A 2021-es Hugo Awards-ra is jelölt könyv az európai hódítók előtti időszak pre-kolumbián Dél-Amerikájában játszódik.</li>
</ul>
</li>
<li>
<p>Különös hangulatú kaland-vígjáték érkezik Sandra Bullock, Channing Tatum, és Daniel Radcliffe (meg egy kicsit Brad Pitt) főszereplésével: íme a <a href="https://www.youtube.com/watch?v=awHyqJv3WKE">Lost City előzetese</a>. Nekem elég erőltetettnek tűnik&hellip;</p>
</li>
</ul>

		</div>
		<footer class="post__footer">
			
<div class="post__tags tags clearfix">
	<svg class="tags__badge icon icon-tag" width="16" height="16" viewBox="0 0 32 32"><path d="M32 19c0 1-1 2-1 2L21 31s-1 1-2 1-2-1-2-1L2 16c-1-1-1.4-2-1.4-2S0 12.5 0 11V3C0 1.5.8.8.8.8S1.5 0 3 0h8c1.5 0 3 .6 3 .6S15 1 16 2l15 15s1 1 1 2zM7 10a3 3 0 1 0 0-6 3 3 0 0 0 0 6z"/></svg>
	<ul class="tags__list">
		<li class="tags__item">
			<a class="tags__link btn" href="/ghpeterpghu/tags/kocka7/" rel="tag">kocka7</a>
		</li>
	</ul>
</div>
		</footer>
	</article>
</main>




			</div>
			
		</div>
		<footer class="footer">
	<div class="container footer__container flex">
		
		<div class="footer__copyright">
			&copy; 2022 Petrus.
			<span class="footer__copyright-credits">Generated with <a href="https://gohugo.io/" rel="nofollow noopener" target="_blank">Hugo</a> and <a href="https://github.com/Vimux/Mainroad/" rel="nofollow noopener" target="_blank">Mainroad</a> theme.</span>
		</div>
	</div>
</footer>
	</div>
<script async defer src="/ghpeterpghu/js/menu.js"></script>
</body>
</html>