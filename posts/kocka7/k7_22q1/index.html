<!DOCTYPE html>
<html class="no-js" lang="en">
<head>
	<meta charset="UTF-8">
	<meta name="viewport" content="width=device-width, initial-scale=1">
	<meta http-equiv="X-UA-Compatible" content="IE=edge">
	<title>Kocka7 | 2022.01.03. - 2022.03.28. - PeteRPG</title>
	<script>(function(d,e){d[e]=d[e].replace("no-js","js");})(document.documentElement,"className");</script>
	<meta name="description" content="">
		<meta property="og:title" content="Kocka7 | 2022.01.03. - 2022.03.28." />
<meta property="og:description" content="220103 Februárban érkezik a klasszikus Agatha Christie regény, a Death on the Nile új feldolgozása Kenneth Branagh és Gal Gadot főszereplésével. A színész/rendező Branagh-nak ez a második Poirot-filmje a 2017-es Murder on the Orient Express után.
Január 20-án jön az itthon kevéssé ismert Logic Artists játékfejlesztő cég Expeditions-sorozatának harmadik darabja Expeditions: Rome címmel. A taktikai és stratégiai elemekre épülő, némi szerepjátékos és narratív háttérrel is bíró történelmi stratégiai játék ezúttal a római köztársaság fénykorába kalauzol el minket, ahol egy ifjú legátus szerepében kell helyt állnunk a vérzivataros csatamezőkön és az ármányos politikai játszmákban egyaránt, miközben bejárjuk a Földközi-tenger partjai mentén elterülő hatalmas állam ismertebb területeit Galliától kezdve Észak-Afrikáig és a görög félszigetig." />
<meta property="og:type" content="article" />
<meta property="og:url" content="https://zistenz.github.io/ghpeterpghu/posts/kocka7/k7_22q1/" /><meta property="article:section" content="posts" />
<meta property="article:published_time" content="2022-06-27T00:00:00+00:00" />
<meta property="article:modified_time" content="2022-06-27T00:00:00+00:00" />


		<meta itemprop="name" content="Kocka7 | 2022.01.03. - 2022.03.28.">
<meta itemprop="description" content="220103 Februárban érkezik a klasszikus Agatha Christie regény, a Death on the Nile új feldolgozása Kenneth Branagh és Gal Gadot főszereplésével. A színész/rendező Branagh-nak ez a második Poirot-filmje a 2017-es Murder on the Orient Express után.
Január 20-án jön az itthon kevéssé ismert Logic Artists játékfejlesztő cég Expeditions-sorozatának harmadik darabja Expeditions: Rome címmel. A taktikai és stratégiai elemekre épülő, némi szerepjátékos és narratív háttérrel is bíró történelmi stratégiai játék ezúttal a római köztársaság fénykorába kalauzol el minket, ahol egy ifjú legátus szerepében kell helyt állnunk a vérzivataros csatamezőkön és az ármányos politikai játszmákban egyaránt, miközben bejárjuk a Földközi-tenger partjai mentén elterülő hatalmas állam ismertebb területeit Galliától kezdve Észak-Afrikáig és a görög félszigetig."><meta itemprop="datePublished" content="2022-06-27T00:00:00+00:00" />
<meta itemprop="dateModified" content="2022-06-27T00:00:00+00:00" />
<meta itemprop="wordCount" content="8085">
<meta itemprop="keywords" content="kocka7," />
	<link rel="preconnect" href="https://fonts.gstatic.com" crossorigin>
	<link rel="dns-prefetch" href="//fonts.googleapis.com">
	<link rel="dns-prefetch" href="//fonts.gstatic.com">
	<link rel="stylesheet" href="https://fonts.googleapis.com/css?family=Open+Sans:400,400i,700">

	<link rel="stylesheet" href="/ghpeterpghu/css/style.css">
	

	<link rel="shortcut icon" href="/ghpeterpghu/favicon.ico">
		
</head>
<body class="body">
	<div class="container container--outer">
		<header class="header">
	<div class="container header__container">
		
	<div class="logo logo--mixed">
		<a class="logo__link" href="/ghpeterpghu/" title="PeteRPGv4" rel="home">
			<div class="logo__item logo__imagebox">
					<img class="logo__img" src="/ghpeterpghu/img/profile_128.jpg">
				</div><div class="logo__item logo__text">
					<div class="logo__title">PeteRPGv4</div>
					<div class="logo__tagline">PeteRPG</div>
				</div>
		</a>
	</div>
		
<nav class="menu">
	<button class="menu__btn" aria-haspopup="true" aria-expanded="false" tabindex="0">
		<span class="menu__btn-title" tabindex="-1">Menu</span>
	</button>
	<ul class="menu__list">
		<li class="menu__item">
			<a class="menu__link" href="/ghpeterpghu/posts/kocka7/">
				
				<span class="menu__text">Kocka7</span>
				
			</a>
		</li>
		<li class="menu__item">
			<a class="menu__link" href="/ghpeterpghu/posts/book/">
				
				<span class="menu__text">Könyvek</span>
				
			</a>
		</li>
		<li class="menu__item">
			<a class="menu__link" href="/ghpeterpghu/posts/about/">
				
				<span class="menu__text">Mi ez az oldal?</span>
				
			</a>
		</li>
		<li class="menu__item">
			<a class="menu__link" href="/ghpeterpghu/posts/minirpgk/">
				
				<span class="menu__text">Mini-RPG-k</span>
				
			</a>
		</li>
		<li class="menu__item">
			<a class="menu__link" href="/ghpeterpghu/rpg-ismertetok/">
				
				<span class="menu__text">Szerepjáték ismertetők</span>
				
			</a>
		</li>
		<li class="menu__item">
			<a class="menu__link" href="/ghpeterpghu/posts/rpgk/">
				
				<span class="menu__text">Szerepjátékok</span>
				
			</a>
		</li>
	</ul>
</nav>

	</div>
</header>
		<div class="wrapper flex">
			<div class="primary">
			
<main class="main" role="main">
	<article class="post">
		<header class="post__header">
			<h1 class="post__title">Kocka7 | 2022.01.03. - 2022.03.28.</h1>
			<div class="post__meta meta"><div class="meta__item-author meta__item">
	<svg class="meta__icon icon icon-author" width="16" height="16" viewBox="0 0 12 16"><path d="M6 1c2.2 0 3.5 2 3.5 4.5C9.5 7 8.9 8.2 8 9c2.9.8 4 2.5 4 5v1H0v-1c0-2.5 1.1-4.2 4-5-.9-.8-1.5-2-1.5-3.5C2.5 3 3.8 1 6 1z"/></svg><span class="meta__text">Petrus</span>
</div>
<div class="meta__item-datetime meta__item">
	<svg class="meta__icon icon icon-time" width="16" height="14" viewBox="0 0 30 28"><path d="M15 0C7 0 1 6 1 14s6 14 14 14 14-6 14-14S23 0 15 0zm0 25C9 25 4 20 4 14S9 3 15 3s11 5 11 11-5 11-11 11zm1-18h-2v8.4l6.8 4.4L22 18l-6-3.8V7z"/></svg><time class="meta__text" datetime="2022-06-27T00:00:00Z">2022-06-27</time></div></div>
		</header>
		<div class="content post__content clearfix">
			<h2 id="220103">220103</h2>
<ul>
<li>
<p>Februárban <a href="https://www.youtube.com/watch?v=dZRqB0JLizw">érkezik</a> a klasszikus Agatha Christie regény, a <strong>Death on the Nile</strong> új feldolgozása Kenneth Branagh és Gal Gadot főszereplésével. A színész/rendező Branagh-nak ez a második Poirot-filmje a 2017-es <em>Murder on the Orient Express</em> után.</p>
</li>
<li>
<p>Január 20-án jön az itthon kevéssé ismert <em>Logic Artists</em> játékfejlesztő cég <em>Expeditions</em>-sorozatának harmadik darabja <strong>Expeditions: Rome</strong> címmel. A taktikai és stratégiai elemekre épülő, némi szerepjátékos és narratív háttérrel is bíró történelmi stratégiai játék ezúttal a római köztársaság fénykorába kalauzol el minket, ahol egy ifjú legátus szerepében kell helyt állnunk a vérzivataros csatamezőkön és az ármányos politikai játszmákban egyaránt, miközben bejárjuk a Földközi-tenger partjai mentén elterülő hatalmas állam ismertebb területeit Galliától kezdve Észak-Afrikáig és a görög félszigetig. A <a href="https://store.steampowered.com/app/987840/Expeditions_Rome/">demó már elérhető a Steam oldalán</a>, ahol a játékot is kedvezményesen előrendelhetjük, aki pedig a (demóban elérhető) játékmenetre kíváncsi, annak pl. SplatterCat <a href="https://www.youtube.com/watch?v=lm8TIBXkPJI">félórás videóját</a> ajánlom.</p>
<p>Személyes véleményem, hogy sosem rendelünk előre semmit (Kickstarteren sem), ennek ellenére ez egy izgalmas, érdekes, és jól kinéző játéknak tűnik, ami megérdemel egy kívánságlistára helyezést, hogy később egy elkerülhetetlen akció keretében behúzzuk majd egyszer a patch-elt és DLC-kkel feltöltött változatot. (Az előző rész, az <em>Expeditions: Vikings</em> épp most akciós a Steam Winter Sale keretében.)</p>
</li>
<li>
<p>Elindult (és január 5-ig tart) a <strong>Steam Winter Sale</strong>! Szokás szerint szavazhatunk a <em>Steam Awards</em> jelöltekre is (és a szavazatok kártyákat adnak), plusz egy random sticker-t is levadászhatunk minden másnap.</p>
</li>
<li>
<p>Teljesen felújított 4K remake-et kap a <strong>Pharaoh</strong>, a <strong>New Era</strong> alcímű játék már <a href="https://store.steampowered.com/app/1351080/Pharaoh_A_New_Era">kívánságlistára</a> helyezhető.</p>
<p>Ez ígéretesnek tűnik, és az eredeti játék mindmáig nagy kedvenc, szóval árgus szemekkel figyeljük majd a sorsát.</p>
</li>
<li>
<p>Új Torchlight játék is érkezik <strong>Torchlight: Infinite</strong> címmel, ehhez jött egy <a href="https://www.youtube.com/watch?v=k2-x4MN_sVs">cinematic trailer</a>.</p>
<p>Hááát&hellip; :/ Ha ilyen hangulatra számíthatunk a játékban is, akkor messze elkerülöm. A weboldal sem kecsegtető a kínai lefordítatlan részekkel.</p>
</li>
<li>
<p>Megtörtént a <strong>John Wick Chapter 4</strong> <a href="https://www.youtube.com/watch?v=cYX2_lDYZpI">bejelentés</a>: 2023. (!) március 24. a dátum. Ez egy masszív 10 hónapos csúszás az eredeti dátumhoz képest&hellip;</p>
</li>
<li>
<p><strong>The Witcher: Blood Origins</strong> spinoff <a href="https://www.youtube.com/watch?v=6wDY4aSf-Rg">sorozat</a> jön a Netflixre valamikor jövőre.</p>
</li>
<li>
<p><a href="https://www.youtube.com/watch?v=IIj7sag4tlg">Bemutatkozott</a> a jövő júliusban érkező <strong>Minions: The Rise of Gru</strong> animációs film is.</p>
<p>Hiányzott ez valakinek? Épp most néztem újra az eredeti filmeket, és szerintem a <em>Minions</em> volt a leggyengébb köztük.</p>
</li>
<li>
<p>Sean K. Reynolds, az ismert játéktervező ingyenessé tette a <strong>Five Moons</strong> nevű, <a href="https://www.kickstarter.com/projects/seankreynolds/five-moons-rpg-by-sean-k-reynolds">Kickstarter</a>en is megfuttatott fantasy szerepjátékát. A játék egyszerűsített 3E/Pathfinder-szerű, d20-alapú (de nem d20/OGL) szabályokat használ, és a <a href="https://www.drivethrurpg.com/product/238736/Five-Moons-RPG-corebook">teljes szabálykönyv</a> mellett külön egy <a href="https://www.drivethrurpg.com/product/332045/Five-Moons-RPG-Player-Guide">játékosi útmutató</a> is rendelkezésre áll, plusz egy kisebb <a href="https://www.drivethrurpg.com/product/332042/Five-Moons-Monster-Guide">szörnykönyv</a>.</p>
</li>
<li>
<p>Ian Livingstone, a <em>Games Workshop</em> alapítója, az itthon is közkedvelt <em>Fighting Fantasy</em> könyvek egyik alapító írója, a <em>Warhammer</em> univerzumot a kiadóján keresztül közismertségbe emelő, iskolai informatikával és modern digitális technológiákkal is foglalkozó polihisztor a 2006-os <em>Order</em> (OBE), majd a 2013-mas <em>Commander of the British Empire</em> (CBE) után a szokásos év végi angol királynői kitüntetések között ún. <em>Knight Bachelor</em> <a href="https://www.enworld.org/threads/ian-livingstone-of-games-workshop-knighted-in-2022-new-years-honours-list.685068/">rangot kapott</a>, és ezzel jogosulttá vált a Sir előtag viselésére is.</p>
</li>
<li>
<p>Áprilisban új kiadással és borítóval <a href="https://icv2.com/articles/news/view/50075/chaosium-will-release-call-cthulhu-7e-starter-set">jelenik meg</a> a <strong>Call of Cthulhu 7E Starter Set</strong>. A dobozban egy kezdő szabálykönyv, egy szóló kaland, három csapat kaland, és öt, játékra kész, kidolgozott karakter kap majd helyet, várhatóan 25 dollárért.</p>
</li>
<li>
<p>Nagyjából ezidőtájt <a href="https://icv2.com/articles/news/view/50054/cubicle-7-will-release-doctor-who-the-roleplaying-game-2e-starter-set">érkezik majd</a> a <strong>Doctor Who 2E Starter Set</strong> is a Cubicle 7-től. A dobozban egy 100 oldalas szabálykönyv, egy kaland, egy kampánykönyv, szabály referencia lapok, előre gyártott karakterek, kockakészlet, és tokenek is helyet kapnak majd, várhatóan 30 dolláros áron.</p>
</li>
<li>
<p>Gyűlnek a sötét felhők a tavalyi <em>The Game Awards</em>-on <a href="https://www.youtube.com/watch?v=zbaDD6SmIG4">bemutatott</a> fantasztikus minőségű <strong>Star Wars: Eclipse</strong> videójáték körül. A játékot a francia Quantic Dreams (<em>Detroit: Become Humans</em>, <em>Heavy Rain</em>, stb.) fejleszti, és nem elég, hogy másfél év fejlesztés után még mindig nem sikerült egy működő prototípust összeállítaniuk (állítólag a nagy terek és a sok karakter megjelenítése megy rosszul, a multiplayer mód - a játék eredetileg MMO-nak készült - pedig működésképtelen), emellett vezető alapítója, David Cage, számos sikercím fejlesztője, ismét célkeresztbe került homofób és nőellenes kijelentései miatt. Többen úgy vélik, a QD azért jelentette be idő előtt a projektet, hogy új fejlesztőket toborozzon és megpróbálja eladni a céget befektetőknek, de a sokasodó gondok és sajtóperek több potenciális jelöltet is elriasztottak. Kérdés, a Disney mikor fog közbelépni a brand védelme érdekében&hellip;</p>
</li>
<li>
<p><a href="https://www.reddit.com/r/PeteRPG/comments/rkxd93/kocka7_211220/">Tavaly volt hír</a>, hogy a svéd <em>Embracer Group</em> megvette az <em>Asmodée</em> kiadót (ami magába foglalja pl. a <em>Fantasy Flight Games</em>t is), ezt kiegészítendő további érdekes bevásárlások is történtek, tehát egyben <a href="https://embracer.com/news-media/?archive-year=2021&amp;archive-isregulatory=Choose+category">megvette</a> többek között:</p>
<ul>
<li>a <em>Perfect World Entertinment</em>et (ami pl. a <em>Star Trek Online</em> és a <em>Neverwinter</em> MMO-k kiadója),</li>
<li>a magyar <em>DIGIC Pictures</em>-t (ami több neves videójátékba készített átvezetőket, erősen kivette a részét a <em>Kingsglaive</em> elkészítéséből is, és készített epizódot a <em>Love, Death &amp; Robots</em> első &ldquo;évadjába&rdquo; is),</li>
<li>és a <em>Dark Horse Mediá</em>t 10. üzletágnak (Dark Horse Comics: Star Wars, Avatar: The Last Airbender, Buffy the Vampire Slayer, Aliens, Predator, Mass Effect, Dragon Age, Conan, stb.)</li>
</ul>
</li>
<li>
<p>Itt a szokásos év végi szavazás <a href="https://www.enworld.org/threads/vote-for-the-most-anticipated-rpg-of-2022.684939/">2022 leginkább várt RPG-i</a>ről.</p>
</li>
<li>
<p>A Delta Vision újból tervezi külhoni szerepjátékok magyar kiadásait. Három-négy meg nem nevezett címet lengetnek sejtelmesen, ezek közül a <strong>Fantasy AGE</strong> <a href="https://www.facebook.com/DeltaVisionKiado/posts/10159315036786519">tűnik elsőre biztosnak</a> - bár elég érthetetlen, a pár hónapon belül érkező második kiadás helyett miért az elsőt erőltetik&hellip; (Az AGE játékokról nemrég <a href="https://zistenz.github.io/ghpeterpghu/rpg-ismertetok/age_ism/">készítettem</a> egy komplett leírást Bulldyval karöltve.)</p>
</li>
<li>
<p>Frissült a PeteRPG weboldalam! További részletek <a href="https://www.reddit.com/r/PeteRPG/comments/rtnm2s/friss%C3%BClt_a_peterpgv4/">ebben a hírben</a>.</p>
</li>
</ul>
<h2 id="220110">220110</h2>
<ul>
<li>
<p>Alig ért véget az előző <em>Mothership</em> Kickstarter, máris <a href="https://www.kickstarter.com/projects/yusem/hull-breach-vol-1">itt a következő</a>: Sean McCoy áldásával és támogatásával 20 indie szerző fogott össze, hogy egy 200+ oldalas antológia kiadványt készítsenek <strong>Hull Breach Vol. 1</strong> címmel (azaz siker esetén továbbiak is várhatók). A kiadvány küldetéseket, változatos földönkívüli rémségeket, sci-fi horror mesélési tanácsokat, új felszereléseket, és bárhol bevethető helyszíneket tartalmaz, és mindezek egyben az elszórt utalásokkal egy háttérben megbújó nagy kampányra is felfűzhetők. Az alap kiadványon túl egyéb extrák (térkép, szerződés minták, tagsági kártya, levonók, stb.) is választhatók (a becsült EU postaköltség egyelőre elég barátinak tűnik). A kampány órák alatt elérte az alap célt, további célok a teljesítmény függvényében nyíltak/nyílnak.</p>
</li>
<li>
<p>Idén <a href="https://deadline.com/2022/01/fallout-series-games-prime-video-jonathan-nolan-geneva-robertson-dworet-graham-wagner-kilter-1234905676/">elindul</a> az Amazon-féle <strong>Fallout</strong> sorozat forgatása.</p>
<p>A projekthez sikerült megszerezniük azt a Jonathan Nolant, aki a <em>Person of Interest</em>-ről és a <em>Westworld</em>-ról lehet ismert, a Bethesda oldaláról meg ott lesz Todd Howard és James Altman is, szóval remélhetőleg nem rontják el&hellip;</p>
</li>
<li>
<p>Íme az <a href="https://www.youtube.com/watch?v=JHx-6MTGpwg">első életjel</a> a <strong>The Boys</strong> 3. évadáról. Kezdés júniusban, forró nyarunk lesz&hellip;</p>
</li>
<li>
<p>Pár hónapja <a href="https://www.gamingonlinux.com/2021/09/epic-games-announce-full-easy-anti-cheat-for-linux-including-wine-a-proton/">jelentette be</a> a Valve a linuxosokat bizakodással eltöltő hírt, hogy az EAC anti-cheat szoftverrel ellátott játékok &ldquo;néhány kattintással&rdquo; Steam Proton kombatibilissá tehetők, megnyitva ezzel az utat a linuxos online kompetitív játékok felé is, csupán a fejlesztőknek kell applikálniuk az új kódbázist a játékaikba. Mostanra kiderült, nem ennyire egyszerű a helyzet, mivel kétféle EAC van: egy &ldquo;régi&rdquo;, meg egy &ldquo;új&rdquo;, és a bejelentés csak az újabb változatra igaz, a régieket elég komoly munka lenne felkészíteni a Protonra. További infók <a href="https://www.gamingonlinux.com/2022/01/easy-anti-cheat-not-as-simple-as-expected-for-proton-and-steam-deck/">ebben a cikkben</a>.</p>
</li>
<li>
<p><em>The Sims</em>-szerű, pixelgrafikás játék készül <strong>Tiny Life</strong> címmel, amelynek a demója már letölthető a <a href="https://store.steampowered.com/app/1651490/Tiny_Life">Steam oldaláról</a>. Az eredeti inspirációhoz képest nem csak egy háztartást, hanem egy egész közösséget is felépíthetünk majd, és ezek megoszthatók lesznek másokkal, plusz a publikus API-n keresztül mindenféle további tartalmat is lehet fejleszteni hozzá.</p>
</li>
<li>
<p>Mi történik, ha a D&amp;D szörnykönyveit beledobáljuk egy MI generátorba? Még több, soha nem látott rémséges monszter bukkan elő! Mintaképek <a href="https://www.geeknative.com/138373/these-are-the-dd-monsters-created-by-ai/">itt láthatók</a>, a (nem triviálisan gombnyomogatós) instrukciók pedig <a href="https://colab.research.google.com/drive/11vdS9dpcZz2Q2efkOjcwyax4oob6N40G">erre találhatók</a>.</p>
</li>
<li>
<p>Mark Rapson, a <em>Nightfall Games</em> társtulajdonosa <a href="https://www.d20radio.com/main/nightfall-games-demon-dog-and-2022-plans-an-interview-with-mark-rapson/">beszél</a> a tavalyi évről és a 2022-es terveikről. Szó esik a <em>Demon Dog</em> (ami egy <em>Mörk Borg</em>-alapú punk-apok) halasztásának okairól, az érkező <em>The Terminator</em> szerepjátékról (január végén várhatóan már a nyomdákban lesz), a <em>SLA Industries 2E</em> jövőjéről, valamint a később érkező <em>StokerVerse RPG</em>-ről (Bram Stoker írásainak világán alapuló szerepjáték lesz) és a <em>Harrowvale</em>-ről (5e-alapú gritty dark fantasy) is.</p>
</li>
<li>
<p>A <em>Wizards of the Coast</em> vezére, Chris Cocks nagyot lép előre és a tavaly haláleset miatt megüresedett Hasbro vezérigazgatói pozíciójába kerül februártól. A WotC tavaly megduplázta az árbevételét és átlépte az egymilliárdos határt, amivel a Hasbro cégcsalád egyik legjövedelmezőbb tagjává vált. Utódjáról egyelőre nincs hír.</p>
</li>
</ul>
<h2 id="220117">220117</h2>
<p>A téli szezonos anime összefoglalóim <a href="https://www.reddit.com/r/PeteRPG/comments/s2c2aa/anime_202122_t%C3%A9l/">itt találhatók</a>. (A korábban beharangozott előzetes végül időhiány miatt nem készült el.)</p>
<p>A PeteRPGv4-re felkerültek az itteni <a href="https://zistenz.github.io/ghpeterpghu/posts/book/">könyves értékelések</a> is (kivéve a hírekben maradt apróságokat, amiket beszerkesztek majd). A régi Kocka7 híreket féléves gyűjtésekben összesítem majd szintén oda. Ha van valami ötleted, mi kerüljön még át oda és hogy általánosságban mit konvertáljak át régi weboldalak archívumaiból, írj nekem, akár itt, akár a weboldalon látható elérhetőségeimen!</p>
<p>És akkor a heti összefoglaló az érdekességekről:</p>
<ul>
<li>
<p>Már <a href="https://squarehex.myshopify.com/products/the-black-hack-2nd-edition-level-5-preorder">előrendelhető</a> a <strong>Black Hack 2nd Edition Boxed Set</strong>, ami az alapkönyvön kívül többek között egy kivonatolt szabályfüzetet, szörnykönyvet, karakterlapokat, a Sorrowset mini-settinget, varázslói füzeteket, fekete ceruzát, és egy kitűzőt is tartalmaz egy szolid, fekete dobozban, “mindössze” 40 fontért. A fizikai példányok mellé nem járnak a pdf-ek, azokat külön kell megvenni, illetve érdemes figyelni arra, hogy az angol forrás miatt nálunk vám és ÁFA is terheli (+szállítás).</p>
</li>
<li>
<p>Az <em>Un Paladin en el Infierno</em> blog <a href="https://paladinenelinfierno.blogspot.com/2022/01/entrevista-gabor-lux-sobre-helveczia.html">interjút készített elGaborral</a>, főleg a Helvécziát tárgyalva (a cikk végén ott az angol változat is).</p>
</li>
<li>
<p>A hónap végén önálló mellékszál érkezik a <em>Serious Sam</em> sorozathoz <strong>Siberian Mayhem</strong> címmel. Az előzetes <a href="https://www.youtube.com/watch?v=NeNdR9oy8nY">itt látható</a>, a <a href="https://store.steampowered.com/app/1792250/Serious_Sam_Siberian_Mayhem/">Steam oldal pedig itt</a>, ahol már előrendelhető a játék (nem DLC, nem kell hozzá egyik korábbi SS rész sem).</p>
</li>
<li>
<p><a href="https://blog.humblebundle.com/2022/01/11/humble-choice-is-leveling-up/">Átalakul, egyszerűsödik</a> a havi előfizetéses <strong>Humble Choice</strong>.</p>
<p>Ha a sztaniolba csomagolt mézesmázos szövegek mögé nézünk, akkor már nem ilyen fényes a helyzet: akik korábban az ún. “Classic” szinten voltak (vagyis a régi Premium előfizetéses modellből váltak azzá és azóta sem nyomtak cancelt egyszer sem), elvesztik minden eddigi pluszukat, a választási lehetőségek egyformák lesznek az utólag belépőkkel; a HB boltban kapott kedvezmény az előfizetés hosszától függően lesz 10-20% (utóbbihoz már legalább 12 havi elköteleződés kell); valamint az eddigi webes Trove megszűnik, illetve beolvad az új Games Collectionbe, amihez egy Windows-only alkalmazás kerül bevezetésre.</p>
<p>Bár a Trove-ot nagyon-nagyon ritkán használtam, linuxosként és régi Classic előfizetőként számomra ez most már tényleg a HB végét jelenti. Az utóbbi években döntő többségében már átugrottam a hónapokat (pause funkció ezután is lesz), a legutolsó egy éves előfizetésem már a negyedik éve kitart és még mindig van belőle 3-4 hónap. Ha leketyeg, elég valószínű, hogy nem fogom megújítani, így is a Steam könyvtáram jó felét (kb. 200-250 játék) még sosem töltöttem le&hellip;</p>
</li>
<li>
<p>A <a href="https://www.youtube.com/watch?v=m-kVr2X306A">legújabb videó</a> alapján az új <strong>Settlers</strong> nem az lesz, amire a régi (vagyis az 1-2-Anniversary) rajongók várnak, nem véletlen, hogy Volker Wertich, az eredeti játék kitalálója is elhagyta ezt a projektet.</p>
<p>Szó szerint <em>éveket</em> játszottam a 2. résszel, majd annak az Anniversary változatával, akárhány új PC-m volt, mindig az elsők között telepítettem fel ezt is. 30 éves a sorozat, kár volt ezt így most elrontani, a reakciók, amiket olvasok, finoman szólva sem jók.</p>
</li>
<li>
<p>Bejelentették a jubileumi <a href="https://www.interactive.org/awards/25th_annual_dice_awards_finalists_revealed.asp">25. D.I.C.E. Awards jelöltjeit</a>. A győzteseket egy bő hónap múlva ismerhetjük majd meg a Las Vegas-i díjátadón. Kiemelendő, hogy a <em>Ratchet &amp; Clank: Rift Apart</em> kilenc, a <em>Deathloop</em> nyolc, és az év indie kasszarobbantó bombasikere, az <em>Inscryption</em> öt jelölést kapott.</p>
</li>
<li>
<p><a href="https://www.youtube.com/watch?v=JvwxQSc-3os">Itt</a> a <strong>The Legend of Vox Machina</strong> animációs sorozat red band előzetese, ami a sztoriból villant fel részleteket szabadszájúan, sok mészárlással és vicces beszólásokkal. Kezdés január végén az Amazon Prime-on.</p>
</li>
<li>
<p>Dél-koreai középiskolás-vírusos-zombis sorozat érkezik a Netflixre a hónap végén, <a href="https://www.youtube.com/watch?v=IN5TD4VRcSM">íme</a> az <strong>All Of Us Are Dead</strong> előzetese. A látottak ellenére nem a japán <em>Highscool of the Dead</em>, hanem a dél-koreai <em>Now At Our School</em> webtoon szolgált alapul (bár a hasonlóság elég szembetűnő).</p>
<p>Érdekesnek tűnik abból a szempontból, hogy a szereplők láthatóan tudják, mi történik, és létező zombis filmekből (pl. a <em>Train to Busan</em> volt megemlítve) merítenek tippeket a túlélésre. Ezért talán nem lesz annyira buta, mint szokott lenni (bár én kedvelem a &ldquo;buta&rdquo; zombis filmeket is).</p>
</li>
<li>
<p>Nemrég SplatterCat <a href="https://www.youtube.com/watch?v=Kz8ch_3HjEc">hívta fel a figyelmet</a> egy régi, még 2017-ben megjelent és azóta is korai hozzáférésben lévő, nyílt világú sandbox szerepjátékra, ami a klasszikus D&amp;D 3.5 szabályokat használja még mindig és láthatóan kőkeményen &ldquo;kockacsörgős&rdquo;, körökre osztott rendszerrel. A <strong>Low Magic Age</strong> éppen jelentős, 5 eurós akcióban van a <a href="https://store.steampowered.com/app/576770/Low_Magic_Age/">Steamen</a>, a stílus és a rendszer kedvelőinek talán érdemes ránéznie.</p>
</li>
<li>
<p>Hasonló videó Nookriumé is, aki a <strong>Dungeondraft</strong> grafikus dungeon-építő alkalmazás lehetőségeit <a href="https://www.youtube.com/watch?v=_u1BU9VMm5o">mutatja be</a> szabad stílusban.</p>
</li>
<li>
<p>A többnyire érdekes témákkal foglalkozó Josh most az NFT-k működését <a href="https://www.youtube.com/watch?v=XwMjPWOailQ">próbálja elmagyarázni</a> egy nagyon egyszerű példán keresztül, és hogy miért is átverésszagú az egész.</p>
</li>
</ul>
<h2 id="220124">220124</h2>
<ul>
<li>
<p>Az elmúlt hét egyik legfontosabb híre volt, hogy a <em>Microsoft</em> majdnem 70 milliárd dollár fejében <a href="https://news.xbox.com/en-us/2022/01/18/welcoming-activision-blizzard-to-microsoft-gaming/">megvásárolja</a> az <em>Activision Blizzard</em>ot.</p>
<p>Nem gondolom, hogy ez hosszú távon jó hatással lesz a játékiparra. A PC-s játékok egyre inkább a Windows börtönében fognak vergődni, és az M$ mindent meg fog tenni azért, hogy ellehetetlenítsen minden más platformot (főleg Store exkluzív címekkel). Visszaváltani biztosan nem fogok, van bőven elég játék, amit soha le sem töltöttem a Steamből.</p>
</li>
<li>
<p>Február 15-én indítja útjára a Green Ronin a <strong>Cthulhu Awakens</strong> Kickstarterét, mely egy önálló <em>Adventure Game Engine</em>-re építő szerepjáték lesz. Részletek a <a href="https://greenronin.com/blog/2022/01/19/green-ronin-announces-cthulhu-awakens-kickstarter/">sajtóközleményben</a>.</p>
<p>Különösen pikáns ízt ad ennek, hogy a Delta Vision még mindig az első kiadású <em>Fantasy AGE</em>-t akarja mindenáron magyarul kihozni, amit megtámogatnak pár kiadvánnyla még, majd a FAGEv2-t is megjelentetik később - miközben látható, hogy a GRR már rég a MAGE-alapú rendszer mellé tette le a voksát és a FAGEv2 is ilyen lesz.</p>
<p>Nem mondom, hogy olyan rossz a FAGE, hogy muszáj lenne átugrani (a v2 nem sokban fog különbözni tőle), de a magyar piac körülményei között megint egy túlságosan elkésett kiadásról lesz szó.</p>
</li>
<li>
<p>A Moldvay OD&amp;D rajongóknak csemege lehet, hogy az EN World megszerezte, beszkennelte és most <a href="https://www.enworld.org/threads/original-known-world-documents-released.685499/">közreadta</a> az egyik játékos, Bill Wilkerson eredeti <em>Known World</em> (a későbbi <em>Mystara</em>) kézírásos anyagait és háziszabályait pdf formában.</p>
</li>
<li>
<p>Szintén az EN Worldön jelent meg <a href="https://www.enworld.org/threads/legendary-games-what-they-produced-and-learned-in-2021-and-2022-plans.685178/">egy interjú</a> Jason Nelsonnal a Legendary Gamestől, aki értékelte a tavalyi évüket és beszél a 2022-es terveikről.</p>
</li>
<li>
<p>Régi/új magyar animációs film készül Csongor és Tünde címmel, melynek az előzetese már <a href="https://www.youtube.com/watch?v=MkCmaaydsxo">megnézhető</a>.</p>
<p>Vörösmarty Mihály művének animációs feldolgozása régóta hányatott sorsú, pénzhiány miatt sosem jutott el a megvalósítás fázisába. Ez most a Dargay Attila-féle tervek alapján készül, és a hírek szerint majd csak 2024. őszén (!) kerül a mozikba.</p>
</li>
<li>
<p>A Marvel-féle <strong>Moon Knight</strong>-sorozat kapott egy <a href="https://www.youtube.com/watch?v=x7Krla_UxRg">új előzetest</a>. Az első részt március 30-ától lehet megnézni a Disney+-on.</p>
</li>
<li>
<p>A népszerű <strong>Simon’s Cat</strong> websorozat egyszerre <a href="https://icv2.com/articles/news/view/50234/simons-cat-stalks-tabletop">három társasjátékot</a> is kap, amelyekkel a fiatalabb korosztályt (5+ évesek) igyekeznek megcélozni. A játékok kártyákon és azok gyorsan felismert kombinációin alapulnak.</p>
<p>A Youtube-on is elég aktív és nézhető csatorna volt régebben, de aztán megváltozott valami és elég üzleties lett. Akkor hagytam ott, amikor sokadjára mixelték újra és újra ugyanazokat a videóikat, és nagyon elkezdték tolni a kapcsolódó merchandise-okat.</p>
</li>
<li>
<p>Az anyagilag és kritikailag egyaránt roppant sikeres <em>Wanderhome</em> szerepjátékot kiadó indie stúdió következő projektje <a href="https://www.dicebreaker.com/games/yazebas-bed-and-breakfast/news/yazebas-bed-breakfast-rpg-indiegogo">elkerüli</a> a Kickstartert és az IndieGogót célozza majd meg márciusban. Lépésüket a Kickstarter szakszervezet elnyomásával, valamint a portál tavaly bejelentett blockchain technológiájú terveivel indokolták.</p>
</li>
<li>
<p>A hét végén ismét <a href="https://www.gamingonlinux.com/2022/01/steam-broke-its-own-record-for-online-users-once-again-hitting-29-million/">rekordot döntött</a> a Steam: az egyidejűleg bejelentkezett játékosok száma átlépte a 29 milliót, az éppen játszók száma pedig a 8,5 milliót.</p>
</li>
<li>
<p>Kapcsolódó hír, hogy a Valve <a href="https://www.gamingonlinux.com/2022/01/valve-sponsors-more-work-to-improve-linux-graphics-drivers/">további pénzeket áldoz</a> a linuxos grafikus driverek fejlesztésére és játék-kompatibilitására (főleg persze az AMD kártyákat értve ez alatt, hiszen azoknak nyílt forrású, kernelbe épített drivereik vannak, ellentétben a külön modulként, zárt blobként készülő NVidia driverekkel), és hogy <a href="https://www.gamingonlinux.com/2022/01/easy-anti-cheat-gets-much-simpler-for-proton-and-steam-deck/">tovább egyszerűsödik</a> az Easy Anti-Cheat (EAC) védelemmel rendelkező játékok Proton-kompatibilitássá tétele.</p>
</li>
<li>
<p>A 2021-ben 20. születésnapját ünneplő <strong>RuneScape</strong> MMORPG társasjátékot és (mostanában szokásos módon D&amp;D 5E-alapú) <a href="https://www.dicebreaker.com/series/runescape/news/runescape-board-game-rpg-kickstarter-2022">szerepjátékot kap</a>.</p>
</li>
</ul>
<h2 id="220131">220131</h2>
<ul>
<li>
<p>A készítő, Alan Bahr születésnapja alkalmából még pár napig mindössze 1 dollár a <strong>Tiny Dungeon 2e</strong> alapkönyv pdf változata a <a href="https://www.drivethrurpg.com/product/230298/Tiny-Dungeon-Second-Edition">DTRPG</a>-n.</p>
<p>Volt alkalmam mesélni benne párszor, pöpec kis rendszer, ami egyszerű 1-3d6 dobást használ, és az 5-6 (időnként a 4, ritkán a 3) eredményeket veszi figyelembe. Számos mellékszála és kiegészítője létezik különféle stílusokhoz és világokhoz, a rendszer alkalmas a hosszabb kalandozásokra is.</p>
</li>
<li>
<p>83 éves korában <a href="https://www.comicsbeat.com/jean-claude-mezieres-co-creator-and-influential-artist-of-valerian-passes-aged-83/">elhunyt</a> Claude Méziéres francia képregényrajzoló és illusztrátor, aki örök alkotótársával, Pierre Christinnel párban 1967-ben megalkotta <em>Valérian et Laureline</em> párosát, majd később más munkái mellett a <em>The Fifth Element</em> koncepciórajzain is dolgozott, valamint nagy szerepe volt a francia-belga stílusú képregények máig tartó nimbuszának kialakulásában, és munkái nagy hatással voltak az amerikai képregény- és filmiparra is.</p>
</li>
<li>
<p>5E-kompatibilis <a href="https://www.dicebreaker.com/series/runescape/news/runescape-board-game-rpg-kickstarter-2022">szerepjátékot kap</a> a tavaly 20 éves fennállását ünneplő <strong>RuneScape MMORPG</strong>. Külön társasjáték is érkezik majd az MMO-ból adaptált küldetésekkel 1-5 játékosnak.</p>
</li>
<li>
<p>Előzetesek: <a href="https://www.youtube.com/watch?v=5KZ3MKraNKY">Halo</a> sorozat a Paramount+-on, <a href="https://www.youtube.com/watch?v=zcI6SFiK_yk">Texas Chainsaw Massacre</a> a Netflixen (nem remake, hanem folytatás).</p>
</li>
<li>
<p>Grant Howitt (<em>Heart</em>, <em>Honey Heist</em>) is belekóstol a <em>Mörk Borg</em> világába: <strong>Orc Borg</strong> címmel új kiadvány érkezik hamarosan, amelyben egy orkokkal teli, roncsokból tákolt űrhajó száguld távoli célpontja felé, hogy aztán becsapódva a felszínre árassza pusztításra és gyilkolásra kész zöld hordát. A játékosok változatos, felkiberezett orkokat alakíthatnak majd, akik alig várják már az apokalipszis mihamarabbi bekövetkeztét.</p>
</li>
<li>
<p>Megjelent és <a href="https://dnd.wizards.com/products/rules-expansion-set">már rendelhető</a> a D&amp;D 5E <strong>Rules Expansion Gift Set</strong>, ami az alapkészlethez hasonlóan egy dobozban tartalmazza a <em>Xanathar’s Guide to Everything</em>, a <em>Tasha’s Cauldron of Everything</em>, és a <em>Monsters of the Multiverse</em> kiadványokat, valamint egy felújított mesélői paravánt. Minden kiadvány egyedi, új borítót is kapott.</p>
</li>
<li>
<p>A Paizo és a Gale Force 9 <a href="https://bleedingcool.com/games/paizo-forms-new-board-game-partnership-with-gale-force-nine/">együttműködése keretében</a> új társasjátékok és kártyás játékok fognak megjelenni, elsősorban a <em>Pathfinder</em> és <em>Starfinder</em> világokra építve.</p>
</li>
<li>
<p>Elindult és még pár napig tart a Steam és a Humble Bundle Lunar New Year Sale.</p>
</li>
<li>
<p>Valódi mini-akadályokat is tartalmaz a <a href="https://www.dicebreaker.com/games/monopoly-fall-guys-ultimate-edition/news/monopoly-fall-guys-ultimate-edition">nemrég megjelent</a> <strong>Monopoly: Fall Guys</strong> társasjáték, amelyben pénz helyett a videójátékra hasonlító kudos tokeneket kell gyűjtögetnünk, miközben megpróbáljuk hátráltatni, vagy kilökni az ellenfeleiket a pályáról.</p>
</li>
<li>
<p>A Microsoft x Activision Blizzard hírcunami mellett meglehetősen elsikkadt, hogy a Blizzard egy teljesen új univerzum beindításán munkálkodik. Az egyelőre cím nélküli játékról mindössze <a href="https://www.theverge.com/2022/1/25/22901146/activision-blizzard-new-survival-game-announcement">annyit tudni</a>, hogy a mostanában népszerű open world fantasy túlélőjátékok stílusába tartozik, és ehhez <a href="https://news.blizzard.com/en-us/blizzard/23768911/create-a-new-universe-with-us">keresnek</a> számos pozícióba új munkatársakat.</p>
</li>
<li>
<p>Az első három résszel elindult a <strong>The Legend of Vox Machina</strong> animációs sorozat, ami a Critical Role csatornán lejátszott első nagy kampány eseményeit eleveníti fel meglehetősen szabadszájú és nem kifejezetten gyerekbarát módon. Az első <a href="https://www.metacritic.com/tv/the-legend-of-vox-machina/season-1">kritikák</a> viszonylag jók.</p>
<p>Belenéztem én is, egész fogyasztható, bár kicsit mást, kicsit komolyabbat vártam.</p>
</li>
<li>
<p>Négy nagy japán kiadó (ismét) <a href="https://www.animenewsnetwork.com/news/2022-01-30/asahi-kyodo-4-japanese-publishers-to-sue-cloudflare-for-offering-data-services-to-manga-piracy-sites/.182045">beperelné</a> a CloudFlare-t, mivel szolgáltatást biztosítanak kalóz-manga oldalaknak.</p>
</li>
<li>
<p>A SteamDeck közeledte és a Valve hathatós erőfeszítései kezdik meghozni a gyümölcsüket, és már több játék kiadója/készítője is bejelentette (pl. <em>Terraria</em>, <em>Dota 2</em>, <em>Oxygen Not Included</em>, <em>Star Wars Squadrons</em>), hogy linuxra/Protonra optimalizált verziókat is ki fognak hozni, illetve van mozgolódás az Easy Anti Cheat / BattlEye védelemmel ellátott játékok körül is.</p>
<p>Bár ezek még mindig nem natív kiadások, talán nem is baj. Sosem volt cél a teljes linux-kompatibilitás, mivel a különféle kernel verziók és driverek körüli hercehurca valószínűleg sokkal több energiát emésztene fel a készítők részéről, mint hogy inkább csak a Windowsra fókuszáljanak, a Proton figyelembe vételével. Ezzel mi is jobban járunk, mert gyakran a Proton verziók sokkal jobban működnek, mint a natívak.</p>
</li>
</ul>
<h2 id="220206">220206</h2>
<ul>
<li>
<p><a href="https://www.youtube.com/watch?v=MUpAxUcCpyg">Játékmenet videót</a> kapott a <strong>Guild Wars 2: End of Dragons</strong> kiegészítő, amely február 28-án érkezik majd. Négy új mastery, siege turtle hátas, pecázás és skiff kishajó, régi/új Cantha régió, új titkok és fenyegetések várnak a játékosokra. (És jött egy <a href="https://www.youtube.com/watch?v=7OBUKfNmvAU">Kaineng City bemutató</a> is.)</p>
<p>Még nem vettem meg és valószínűleg nem is fogom azonnal, hanem kivárok egy akciót. Még a korábbi két kiegészítő területeivel és sztorijával sem végeztem, szóval egyáltalán nem sürgős, másrészt az EoD esztétikája, a túl zöld színösszeállítása nekem valahogy nem tetszik.</p>
</li>
<li>
<p>Még alig ocsúdtunk fel a múlt heti Microsoft - Activision/Blizzard felvásárlás sokkjából, már meg is jött a következő: a hinta másik végén ülő Sony 3.6 milliárd dollárért <a href="https://www.bungie.net/en/Explore/Detail/News/50988">megveszi</a> a Bungie-t.</p>
<p>Nem volt ez azért annyira váratlan, mivel a pletykák szerint már vagy fél éve kerülgetik egymást, de az időzítés mindenképpen válasz akart lenni a túloldalnak, és a Sonynak tulajdonképpen kapóra jött egy technikailag és esztétikailag is kitűnő multiplayer (és jól működő multiplatform) shooter, mivel egy ilyen még hiányzott a portfóliójából. És ne feledjük, hogy van egy filmgyártó részlegük is, és a <em>Destiny</em> sztorija elismerten magasan az egyik legjobb sci-fi/fantasy a palettán&hellip;</p>
<p>Ugyanakkor érdekes, a Bungie kétszer is alig várta, hogy kimászhasson a nagy kiadók fojtogató karjaiból: a Microsoftnak ők szállították le a <em>Halo</em>-t és a folytatásait (a legújabbakat kivéve), és mikor 2007-ben kiléptek, bőszen hangoztatták, hogy saját útra lépnek - hogy aztán 2017-ben csatlakozzanak az Activision-Blizzardhoz és szűk két év múlva onnan is meneküljenek. Bár az <a href="https://www.bungie.net/en/Explore/Detail/News/50989">első nyilatkozatok</a> szerint megőrzik a függetlenségüket és továbbra is multiplatform címeket fejlesztenek (a <em>Destiny 2</em>-höz most fog jönni a <em>Witch Queen</em>, és utána még legalább két kiegészítő, illetve egy új címet is fejlesztenek házon belül, amiről még semmit sem tudni), nem tudom elképzelni, hogy a Sony idővel ne fogná szorosabban a pórázt - főleg, ha a Microsoft elkezd ellenséges lépéseket tenni PC/Xbox exkluzív címek formájában (és már biztosan tudjuk, hogy lesznek ilyen címek, mint pl. a <em>Starfield</em>)&hellip;</p>
<p>Érdemes meghallgatni a körülményeket jobban ismerő SkillUp <a href="https://www.youtube.com/watch?v=nIaan75mAx8">elemzését</a> is a témában (az első ~10 perc), hasonló véleményen vagyok én is.</p>
</li>
<li>
<p>A Netflix <a href="https://www.youtube.com/watch?v=ZTI6T5M8Fj0">ezekkel a filmekkel</a> és sztárokkal fog egészpályás letámadást indítani ebben az évben.</p>
</li>
<li>
<p>A saját oldalukon nem közzétett, de a sajtónak már <a href="https://www.rockpapershotgun.com/steam-will-run-two-sales-a-month-through-till-the-summer">kiküldött</a> előzetes <strong>Steam Sale</strong> dátumok nyárig:</p>
<ul>
<li>Next Fest: February 21-28</li>
<li>Remote Play Together (co-op games): February 28 - March 7</li>
<li>JRPG: March 14-21</li>
<li>SimFest - Hobby Edition (For &ldquo;games that make hard work into fun&rdquo;.): March 28 - April 4</li>
<li>Die-a-lot (Roguelikes, roguelites, Metroidvanias, etc. Name subject to change): May 2-9</li>
<li>Racing: May 23-30</li>
<li>Next Fest: June, 2022</li>
<li>Summer Sale: June 23 - July 7</li>
<li>Survival: July 18-25</li>
</ul>
</li>
<li>
<p>Március 1-én érkezik a <strong>Shadow Warrior 3</strong>, ehhez jött most egy <a href="https://www.youtube.com/watch?v=Te8jkrc0NFA">kis kedvcsináló</a> a Devolver Digital szokásos stílusában. A PlayStation és Xbox előrendelők ingyen megkapják az első két részt is.</p>
<p>Talán nem árt tudni, hogy az első részben Lo Wang hangját adó John Golt 81 éves korában meghalt nemrég. Viszont a második részt és a harmadik rész korábbi előzeteseiben szereplő Jason Liebrecht sincs már a fedélzeten, mert az érzékenyítés miatt megtalálták a kiadót, akik kénytelen voltak ismét hangot váltani: az elkészült játékban végül Mike Moh lesz a főszereplő hangja. Az már csak hab a tortán, hogy ismét belekötöttek bizonyos csoportok ebbe a választásba, hiszen a kínai származású Lo Wangnak most egy koreai felmenőkkel bíró amerikai lett a hangja. Téboly&hellip;</p>
</li>
<li>
<p><a href="https://www.belloflostsouls.net/2022/02/anime-bastard-is-back-with-a-new-netflix-series.html">Új feldolgozást kap</a> a klasszikus, D&amp;D ihletésű dark fantasy anime, a <strong>Bastard!!</strong>, amelynek az eredetije még 1998-ban futott. Érkezése valamikor idén várható a Netflixre.</p>
</li>
<li>
<p>A hivatalos bejelentés szerint <a href="https://www.dicebreaker.com/games/the-one-ring-the-lord-of-the-rings-roleplaying-game-2e/news/the-one-ring-rpg-release-date">március 22-én érkezik</a> a <strong>The One Ring</strong> szerepjáték második kiadása. Az alapkönyvön kívül a kezdőknek szánt dobozos kiadás és egy mesélői paraván is rögtön elérhető lesz.</p>
</li>
<li>
<p>Az R. Talsorian Games <a href="https://rtalsoriangames.com/2022/02/02/rtg-plans-for-2022/">bejelentette</a>, hogy milyen kiadványok várhatók még idén a <strong>Cyberpunk RED</strong> szerepjátékukhoz: elsőként egy küldetésgyűjtemény érkezik <em>Tales of the RED</em> címmel (Night City központú sztorik, amik egy kampányra is felfűzhetők), aztán nyáron jön a <em>Black Chrome</em> (fegyverek, kütyük, divat és króm), ezeket követi a <em>Danger Gal Dossier</em> (NPC gyűjtemény) és a <em>Rogue’s Street Weapons</em> (fegyver/kieg/lőszer kártyák) majd valamikor a második félévben. A bejelentés kitér a <strong>The Witcher</strong> újdonságaira is: előbb a <em>Tome of Chaos</em> jön (mágia a Witcher világában), aztán valamikor még idén várható a <em>Rodolf’s Guide to the Continent</em> is (ami egy világleírás lesz).</p>
</li>
<li>
<p>Az Evil Genius Productions <a href="https://www.enworld.org/threads/rebooting-d20-modern-with-everyday-heroes.685791/">rebootolja</a> a 2002-ben született <em>d20 Modern</em> szerepjátékot. Az <strong>Everyday Heroes</strong> címmel érkező kiadvány tavasszal kerül majd Kickstarterre, és az eredeti alapokat az 5E rendszerével modernizálják (de pl. a tulajdonság alapú kasztok maradnak). A kiadványt a korábbi klasszikus alapkönyvek (<em>d20 Future</em>, <em>d20 Past</em>, <em>d20 Apocalypse</em>) és az egyéb kiegészítők feldolgozásai követik majd.</p>
<p>Huhh, a hír kapcsán eszembe jutott, anno mennyire el voltam ájulva a D20M-től, főleg később a <em>Future</em> alapkönyvtől. Rengeteg konverziót terveztem és skicceltem fel hozzájuk, és elég biztos voltam benne, hogy a D20M a jövő. Hát, nem így lett&hellip; :)</p>
</li>
<li>
<p>Mint arról egy hónapja volt hír, a <em>Wizards of the Coast</em> vezére, Chris Cocks került egy nagy ugrással a Hasbro vezérigazgatói pozíciójába. Azóta mentek a találgatások, ki ülhet a megüresedett székbe, sokan házon belül vélték megtalálni az utódot, de most végre <a href="https://investor.hasbro.com/news-releases/news-release-details/hasbro-appoints-new-leadership-wizards-coast">felszállt a füst</a>: az új vezér a Microsofttól érkező Cynthia Wiliams lesz, aki a Gaming Ecosystem részleg alelnöki pozícióját hagyta ott az új feladat kedvéért. A közlemény kiemeli, hogy a Hasbro a hagyományos szerepjátékokkal ötvözött digitális játékokban látja a jövőt, és Williams tapasztalata kitűnően illeszkedik majd ehhez.</p>
<p>Felmerült bennem: mi van, ha a nő egy &ldquo;vakond&rdquo;? Mi van, ha a M$ ide is be kíván szállni, hogy teljes portfóliója és világméretű szellemitulajdon-gyűjteménye legyen, amit aztán már csak a saját hálózatában értékesíthet? Mi van, ha a M$ metaverzum építkezése ide fut majd ki? (Hogy mi az a metaverzum? Josh ezt is <a href="https://www.youtube.com/watch?v=2Nsfg3ijGPE">elmagyarázza</a> érthetően, elég rémisztő&hellip;)</p>
</li>
<li>
<p>Még pont a publikálás előbb befutott egy új <strong>Sonic 2</strong> <a href="https://www.youtube.com/watch?v=vxdzRz6gUD4">előzetes</a> is, a meglepetésfilm második része április 8-án érkezik majd a mozikba.</p>
</li>
<li>
<p>A Delta Vision <a href="https://www.facebook.com/DeltaVisionKiado/posts/10159373407296519">írta a Facebook oldalán</a>, hogy a magyar <em>Fantasy AGE</em> megjelenése már biztos, amit további kiegészítők követnek majd.</p>
<p>Magánvéleményem, hogy továbbra is ellenzem minden nagyobb szerepjáték magyar kiadását, és nem tartom előremutató lépésnek. A támogatók általában azt szokták felhozni, hogy ezek a fordítások jelenthetik az új generáció megszólítását és bevonzását a hobbiba, ami generálhatja további külföldi (elsősorban persze angol nyelvű) játékok megismerését és a nyelv elsajátítását legalább olvasási szinten.   Nem értek ezzel egyet, több okból sem.</p>
<p>Először is, sokszor szokás felhozni példaként, hogy a szerepjátékosok műveltebbek, olvasottabbak. Szerintem ez egy mítosz, egy legenda, amit évtizedek óta szajkóznak egyesek, talán valamiféle felsőbbrendű indíttatásból. Az internet kinyílásával és a rengeteg közösségi fórum megszületésével tűnt fel igazán, hogy mennyire sivár és üres a hazai élet - pont ugyanolyan, mint egy átlagemberé. Aki egy kicsit is olvasottabb, tűnhet kiemelkedőnek, de a jelenben inkább szörnyű látni, olvasni, mennyire beszűkült a többség látótere.</p>
<p>Biztos vagyok benne, hogy ennek legfőbb oka a borzasztó idegennyelv-ismeret. Még az &ldquo;átkosban&rdquo; volt szokás szidni és elmismásolni a kötelező orosz nyelvet, ami aztán a nyitás után ment át abba, hogy az angolt, németet, spanyolt, franciát, meg a többi választható nyelvet sikk lett utálni (koromnál fogva - közelítek az 50-hez - megéltem mindkettőt az általánosban / középiskolában). A másodiknyelv-tudásban európai viszonylatban a legutolsók között kullogunk és a helyzet évről-évre romlik. A többszintű információhoz jutás és megértés, a kritikus gondolkodás egyik alappillére lenne a nyelvismeret, ami a szerepjátékos közegre visszavetítve az ezerfelé burjánzó és sokszínű, pezsgő külföldi élet megismerését jelenthetné - de olyan iszonyatos sötétség honol a legnagyobb magyar nyelvű gyűjtőcsoportokban, hogy az rémisztő és (számomra) riasztó.</p>
<p>Minden új nagy játék hazai kiadása csak erősíti majd ezt a bezártságot, ahol mindenki azt játssza majd, amit a haverok ismernek - és gyorsan ki is kopnak majd a játékból, ha a hazai szinten elérhető pártucat játékot végigpróbálták, majd az idegen nyelvűek megismerhetetlenségének frusztrációjától hajtva a többség inkább feladja a további próbálkozást és sosem lesz ez a hobbijuk.</p>
<p>Le a kalappal mindazok előtt, akik tudásukat és ismereteiket felhasználva energiát ölnek a hazai élet felvirágoztatásába azáltal, hogy a kevéssé ismert játékokat és újhullámos mozgalmakat igyekeznek levinni a klubokba és az online terekbe, de a nagy kiadók önkéntelenül - vagy tudatosan - is ellenük dolgoznak. (Mellékesen az sem elképzelhetetlen számomra, hogy a kis magyar piac irányítása sokkal kényelmesebb, mint a széleskörű térítő munka támogatása.) Minden új, nagy formátumú játék megjelenése tucatjával fog elcsábítani játékosokat a könnyebb, érthetőbb útra, akik már nem is fognak visszatérni, mert megelégszenek azzal, amit eléjük raknak&hellip;</p>
</li>
</ul>
<h2 id="220214">220214</h2>
<ul>
<li>
<p>Június közepén érkezik a <em>Toy Story</em> filmek Buzz Lightyear figuráit ihlető eredeti hős, <strong>Lightyear</strong> történetének animációs filmje, ehhez jött most egy <a href="https://www.youtube.com/watch?v=BwZs3H_UN3k">bemutató előzetes</a>.</p>
</li>
<li>
<p>A <em>Moonfall</em> c. katasztrófafilm (vagy katasztrófa film?) apropóján a Kurzgesagt csatorna tudományos alapokon (és némi mágiát is bevetve) <a href="https://www.youtube.com/watch?v=lheapd7bgLA">szimulálta</a>, mi történne, ha a Hold letérne a pályájáról és egy év alatt a Föld közelébe kerülne.</p>
</li>
<li>
<p>Múlt héten volt bejelentve a <strong>Bastard!</strong> heavy metal dark fantasy anime remake, már kaptunk is egy <a href="https://www.youtube.com/watch?v=Vt4zSf3CfRA">rövid előzetest</a> hozzá.</p>
</li>
<li>
<p>Júniusban érkezik a mozikba a <strong>Jurassic World Dominion</strong>, ami a <a href="https://www.youtube.com/watch?v=fb5ELWi-ekk">friss előzetes</a> alapján minden szereplőt visszahoz a Jurassic Park és Jurassic World filmekből.</p>
<p>Nem tudom, kell-e ez most, vagy sem, mindenesetre meg fogom nézni (bár a JP3-mat azt hiszem, már nem láttam, de a többi részt igen).</p>
</li>
<li>
<p>Véget ért a <strong>The Book of Boba Fett</strong> sorozat első (és lehet, hogy egyetlen?) évada. Összességében tetszett, bár az első négy rész eléggé hullámzott itt-ott, csak az ötödik résztől Din (és persze Luke, meg Grogu) felbukkanása fordította meg a trendet, az utolsó rész még kifejezetten epic volt. A Disney most nem az utolsó rész végére fűzte be a folytatást (bár egy rejtett jelenet most is volt), hanem egy nappal később jelentette be, hogy a következő Star Wars tévésorozat, az <strong>Obi-Wan Kenobi</strong> május 25-én érkezik. Az előzetes információk alapján tudni lehet, hogy időben visszamegyünk az Episode 3 eseményei utánra, amikor Kenobi magányos remeteként éldegélt a Tatooine-on, a felcseperedő Luke közelében (vajon látni fogjuk-e a kis Luke-ot, mint ahogy Anakint láttuk az első filmben?), és azt is tudni lehet, hogy Hayden Christensen visszatér majd Vader szerepében, bár nem tudni, hogy csak valami cameo képében, vagy tényleges szerepe is lesz a történetben (eddig úgy tudtuk, hogy az Ep3 vége és az Episode 4 hangár jelenete között nem találkoztak, de nem lehetetlen, hogy ezt is újraírják valamelyest).</p>
<p>Bízom még abban is, hogy Grogu sztorija valahogy vissza fog köszönni itt is. Eddig mindhárom sorozatban voltak visszautalások a múltra, amik az ő személye körül forogtak, nem tartom elképzelhetetlennek, hogy talán lesz jelenet a Jedi templomból, ahol találkozhattak, esetleg Kenobinak valami szerepe is lehetett a megmenekülésében. Van egy olyan érzésem, hogy az érkező <em>Ahsoka</em> sorozat, és a <em>Mando</em> S3 (ha lesz, bár muszáj, hogy legyen), és talán az <em>Andor</em> is csatlakozik majd ehhez a trendhez, és az egész egy új filmre, vagy hasonlóra fog kifutni, amelyben Thrawn felbukkanása lesz a központi téma.</p>
</li>
<li>
<p>A Hulu <a href="https://variety.com/2022/tv/news/futurama-revival-hulu-1235176203/">feltámasztja</a> a <strong>Futurama</strong> animációs sorozatot, és 20 részt rendelt be.</p>
<p>Huhh, meg kellene már néznem ezt is, eléggé leragadtam valahol a második évad közepénél, pedig tetszett.</p>
</li>
<li>
<p>Lement a Super Bowl, sok új előzetessel lettünk gazdagabbak - és néhány álommal szegényebbek. A <strong>The Rings of Power</strong> például nagyon szépnek, de üresnek <a href="https://www.youtube.com/watch?v=v7v1hIkYH24">ígérkezik</a> - és hol vannak a felnőttek? Csak csupa fiatalt látok, ez akkor most egy YA sorozat lesz? Jordan Peele <a href="https://www.youtube.com/watch?v=In8fuzj3gck">új filmje</a>, a <strong>NOPE</strong> számomra&hellip; nope, az agyonajnározott <em>Get Out</em>-on kétszeri nekifutásra sem tudtam átverekedni magam.</p>
</li>
<li>
<p>75 éves korában <a href="https://hu.ign.com/ivan-reitman/74606/news/75-eves-koraban-elhunyt-ivan-reitman-a-szellemirtok-az-ikrek-az-ovizsaru-es-meg-megannyi-klasszikus">elhunyt</a> Ivan Reitman, a <em>Szellemírtók</em>, az <em>Ovizsaru</em>, az <em>Ikrek</em>, és más ismert filmek rendezője.</p>
</li>
<li>
<p><em>Ocean&rsquo;s Eleven</em> és <em>Firefly</em> ihletésű sci-fi szerepjáték Kickstartere <a href="https://www.dicebreaker.com/games/freelancers-guide/news/freelancers-guide-rpg-ks">indul hamarosan</a> <strong>Freelancer&rsquo;s Guide</strong> címmel. A játék a mostani 5E dömpingtől eltérően egy újszerű kártyás rendszerre épül majd.</p>
</li>
<li>
<p>A <em>City of Mist</em>et jegyző Son of Oak játékstúdió is új kiberpunk szerepjátékot <a href="https://www.dicebreaker.com/games/otherword/news/otherworld-rpg-city-of-mist-kickstarter">tervez</a> a COM rendszerére alapozva és azt felújítva <strong>:Otherworld</strong> címmel (a &ldquo;:&rdquo; nem elírás, ez van a hivatalos címében, hogy biztosan ne lehessen rákeresni majd, és hogy tutira összekeverhető legyen a nagyon hasonló nevű <em>Other Worlds</em> és <em>Otherworlds</em> szerepjátékokkal&hellip;).</p>
</li>
<li>
<p>Lejárt a <strong>Steam Deck</strong> hardver hírembargója, itt egy elég alapos <a href="https://www.youtube.com/watch?v=_UB9XoPlJ0U">unboxing videó</a>, itt meg egy részletekbe menő <a href="https://www.youtube.com/watch?v=HjZ4POvk14c">hardware review</a>. A szoftveres embargó végére február végéig, a kézikonzol megjelenéséig várnunk kell, de a Valve már elkezdte jelölgetni a bevizsgált és kompatibilis <a href="https://steamdb.info/search/?a=app_keynames&amp;type=-1&amp;keyname=530&amp;operator=1&amp;keyvalue=SteamDeckVerified">játékok listáját</a> (ez a SteamDB-n át bejelentkezve látható egyelőre, de a <a href="https://www.protondb.com/">ProtonDB kezdőlapján</a> login nélkül is elérhető).</p>
</li>
<li>
<p>Több évnyi várakozás után pénteken <a href="https://www.youtube.com/watch?v=iwnk9XrhN54">megjelent</a> a <strong>Lost Ark</strong> című, dél-koreai fantasy MMORPG. A játék a megjelenés napján áttörte az egymillió játékosi határt a Steamen, és hosszú várakozási sorok alakultak ki.</p>
</li>
</ul>
<h2 id="220221">220221</h2>
<ul>
<li>
<p>Március 2-án valamilyen bejelentés lesz a <strong>Fullmetal Alchemist</strong> 20. évfordulója kapcsán. A visszaszámlálást a <a href="http://vengeance-scar.jp">http://vengeance-scar.jp</a> oldalon lehet követni, ahol egy titokzatos Scar (a FMA egyik főbb szereplője) kép fogad egyelőre minket. A találgatások egy új live-action filmre, vagy animációs mellékszálra tippelnek. Az oldalon látható még a Square Enix védjegye is, de az általuk fejlesztett mobilos játék már korábban be lett jelentve, és valamikor nyáron érkezik.</p>
</li>
<li>
<p>A Steam Deck hóvégi eljövetele elég látványosan felkavarta a vizet a PC-s játékok frontján és egyre több kiadó jelenti be a Deckre/Protonra optimalizált játékait, illetve a natív linux portokat. Csak a teljesség igénye nélkül egy felsorolás az elmúlt hét híreiből: <em>Mechajammer</em> (natív), <em>Total War: Warhammer III</em> (natív), <em>Pulsar</em>, <em>No Man&rsquo;s Sky</em>, <em>Valheim</em>, <em>Hades</em>, <em>Terraria</em>, <em>Welcome to Elk</em>, <em>Encased</em> (natív), <em>Shardlight</em>, <em>Half-Life 2</em>, <em>Pacify</em>, <em>Escape Simulator</em>, &hellip;</p>
<p>Nem mindenki ilyen lelkes azért, jópár nagyágyú elég csendben és hűvösen fogadta a kézikonzol érkezését (főleg persze azok, akiknek saját értékesítési platformjai vannak).</p>
</li>
<li>
<p>A Doktor sem kerülhette el a sorsát: <strong>Doctors and Daleks</strong> címmel új 5e alapú <em>Doctor Who</em> szerepjáték <a href="https://cubicle7games.com/doctor-who-5e-doctors-and-daleks">érkezik</a> hamarosan, amit később további kiadványok is követnek majd. Ez nem jelenti a már korábban bejelentett új kiadású szerepjáték vonal végét, valamikor a második negyedévben érkezik a felújított második kiadás és a hozzá tartozó dobozos gyűjtői készlet.</p>
</li>
<li>
<p><a href="https://www.youtube.com/watch?v=-GH67Yo6i4o">Megérkezett</a> a <strong>Baldur&rsquo;s Gate 3</strong> Patch 7 és vele együtt a barbár kaszt is (valamint mellékes hírként kiderült az is, hogy idén még nem fogják készre kiadni a játékot, leghamarabb majd jövőre).</p>
<p>A <em>Divinity: Original Sin 2</em> (de már talán az első felújított változat) óta tudjuk, hogy Larian megjelenési dátumoknak nem kell sok hitelt adni, mindig csúsznak 1-2-3 évet, bár a végeredményre általában nem nagyon van panasz.</p>
</li>
<li>
<p>A <em>Hello Games</em> kipumpált <a href="https://www.nomanssky.com/sentinel-update/">egy újabb ingyenes bővítést</a> a <strong>No Man&rsquo;s Sky</strong>-hoz, mely újra értelmezi a sentinelek működését (többféle és okosabb verzióval találkozhatunk majd) és a fegyverek kezelését, és óriás robotokkal bővíti az &ldquo;élő&rdquo;-világot, melyeket akár saját oldalunkra is állíthatunk. (A játék épp ismét féláron kapható több helyen.)</p>
<p>Érdekes, hogy a legnépszerűbb mod-ok egyike kompletten kikapcsolja a sentineleket a játékból. Nem játszottam még annyit, hogy állást foglalhatnék, engem általában nem zavartak, de néha tényleg idegesítőek tudnak lenni, hogy ott szöszmötölnek körülötted és nem tudsz semmit sem csinálni, különben megtámadnak.</p>
</li>
<li>
<p>Feltámad a Csipet Csapat, 30 év elteltével új filmes projekt érkezik <strong>Chip&rsquo;n Dale: Rescue Rangers</strong> címmel májusban. A vegyes 2D/3D animációval kevert élő szereplős <a href="https://www.youtube.com/watch?v=dK1CuXG7GMQ">bemutató</a> elég&hellip; fura.</p>
</li>
<li>
<p>Még novemberben volt hír, hogy 2023. júniusára csúszik a <strong>Transformers: Rise of the Beasts</strong> film. Mivel ez jórészt a <em>Beast Wars</em>ra épül, a régi ismerősök helyet teljesen új szereplők lesznek, viszont <a href="https://www.animenewsnetwork.com/news/2022-02-15/transformers-rise-of-the-beasts-is-1st-of-planned-film-trilogy/.182668">új infó</a>, hogy ez egyben egy új trilógia kezdőfilmje is lesz.</p>
<p>Nem várok sokat tőle, így biztosan megnézem, de remélem nem a <em>Bumblebee</em> film nyálasabb stílusát viszik tovább.</p>
</li>
<li>
<p>Sztárparádéval izmozik a <strong>The Boys: Diabolical</strong> animációs sorozat <a href="https://www.youtube.com/watch?v=Vr5EA528L2M">előzetese</a> (és az is megfigyelhető, hogy a képregényes szereplőkre építenek majd, ezért néz ki máshogy pl. Butcher vagy Hughie).</p>
<p><em>The Boys S3</em> when? Ez az alapkérdés, de addig is jó lesz ez tölteléknek és még jó is lehet.</p>
</li>
<li>
<p>Az Alta Fox Capital Management nevű befektetői csoport, ami 2,5%-os tulajdonnal rendelkezik a Hasbróban, levélben <a href="https://icv2.com/articles/news/view/50462/activist-hedge-fund-urging-hasbro-spin-off-wotc">bíztatja a részvényeseket</a> a WotC leválasztására (“spinoff”, azaz részvények leválasztása önálló cégbe), mondván, hogy a Wizards most már önmagában ér annyit, mint az egész Hasbro összesen, így a cégek együttes értéke ezáltal megduplázódhat (a részvényesek számára). Ennek érdekében öt új személyt (köztük egy volt professzionális Magic játékost) jelöltek a közelgő igazgatótanácsi választásra, amivel akár a WotC üzleti modelljének jövőjére is hatással lehetnek.</p>
<p>A befektetői csoport valójában egy &ldquo;hedge fund&rdquo;, egyetlen céljuk a részvények értékének feltornázása, az anyagaikban végig erre fókuszálnak, olyan hangzatos biz-blabla szövegekkel, mint <em>&ldquo;one-stop-shop digital subscription &amp; pay-as-you-go offering for a true-to-physical Dungeons &amp; Dragons experience&rdquo;</em> (<a href="https://www.belloflostsouls.net/2022/02/wotc-caught-up-in-proxy-fight-as-analysts-call-for-spin-off.html">forrás</a>).</p>
</li>
<li>
<p>A kemény hangú játékosi reakciók hatására a Chaosium <a href="https://www.dicebreaker.com/games/call-of-cthulhu-rpg/news/chaosium-call-of-cthulhu-ends-nft-support">egyelőre nem tervez</a> kiadni több NFT tartalmat, míg &ldquo;felülvizsgálják&rdquo; az ezzel kapcsolatos stratégiájukat.</p>
<p>Az NFT ugyanolyan simlis bizalmi játék, mint a kriptó: egy bennfentes társaság addig forgatja a nem létező javakat, míg jön egy balek és bevásárol belőle, és ezzel &ldquo;értéket&rdquo; ad a semminek. De ettől még ugyanúgy nem birtokol semmit.</p>
</li>
<li>
<p>A <strong>The Legend of Vox Machina</strong> kirobbanó sikere után a Critical Role is merészebb terveket szövögethet: mint a Variety újságírójának <a href="https://variety.com/2022/digital/news/critical-role-live-action-legend-of-vox-machina-1235179692/">elmondták</a>, az animációs sorozat folytatása mellett (az Amazon egyből két évadot rendelt be) élőszereplős tévés és filmes projektek is felmerültek, valamint éppen tárgyalás alatt van egy számítógépes játék adaptáció is.</p>
<p>Pont tegnap végeztem az utolsó résszel, egynek jó volt. Nem mondom, hogy nem hozta meg a kedvem egy kis játékhoz, de aztán eszembe jutott, hogy nagyon meg kell tekerni a D&amp;D rendszerét ahhoz, hogy ilyen &ldquo;nem szabályos&rdquo; hatásokat hozzunk ki belőle, valamint egy jól összeszokott csapat sem árt, ahol van értelme a karakterek közötti interakciónak is a marhuláson és egymás vére szívásán kívül.</p>
</li>
</ul>
<h2 id="220228">220228</h2>
<ul>
<li>
<p>Március végén <a href="https://bleedingcool.com/games/tales-of-xadia-the-dragon-prince-to-release-in-march/">érkezik</a> a <em>Cortex Prime</em>-alapú <strong>Tales of Xadia: The Dragon Prince</strong> szerepjáték. A játék háttere a Netflix animációs sorozat harmadik és érkező negyedik évada közé ékelődik majd egy hivatalos történettel.</p>
<p>Az első évadot követtem egy darabig, de aztán kikopott mellőlem, nem volt túl érdekes, sem izgalmas.</p>
</li>
<li>
<p>Egy év alatt 13%-kal, 237 millióról 272 millióra <a href="https://icv2.com/articles/news/view/50495/tabletop-games-set-new-record-kickstarter-2021">nőttek</a> a Kickstarter asztali játék (szerepjátékok, társasjátékok, kártyajátékok, és egyebek) kampányok támogatásának összegei, ami bár elmarad a két évvel ezelőtti 34%-os növekedési rátától, illeszkedik a hét éve folyamatosan fejlődő trendhez. Szintén új rekord, hogy 2021-ben több, mint 3500 ilyen projekt érte el a minimum kitűzött célját a támogatói portálon.</p>
</li>
<li>
<p><a href="https://www.dicebreaker.com/companies/roll20/news/roll20-userbase-doubles">Kapcsolódó hír</a>, hogy a <strong>Roll20</strong> egy év alatt megduplázta a felhasználói számát, ami így átlépte a 10 millió főt. Szó esik a portál funkcióinak bővüléséről (pl. mesélői mikrosite, ahol összegyűjtheted a játékhoz szükséges anyagaidat), az UI átalakításáról, és egyebekről is.</p>
</li>
<li>
<p>Még csak február van, de a Dicebreaker már <a href="https://www.dicebreaker.com/categories/roleplaying-game/best-games/best-tabletop-rpgs">összeállított</a> egy rangsor nélküli listát az év tíz legjobb szerepjátékáról, a D&amp;D 5E-t szándékosan kihagyva. A listán ismert (pl. <em>Blades in the Dark</em>, <em>Cyberpunk RED</em>, <em>Vampire</em>) és kevésbé ismert (pl. <em>Quest</em>, <em>Lancer</em>, <em>Coyote &amp; Crow</em>) játékok is helyet kaptak, és mindegyikhez jár egy-egy összefoglaló ismertető is.</p>
</li>
<li>
<p>Elindult a <strong>Zin Never Dies</strong> fantasy szerepjáték <a href="https://www.kickstarter.com/projects/znd/zin-never-dies-the-roleplaying-game">Kickstarter kampánya</a>. A különleges hangulatú játék erősen épít a japán folklórra és animációs filmekre, a rendszere pedig alapvetően narratív jellegű, de hasonlít a klasszikus d20 alapokra is. Az ingyenes quickstart pdf letöltéséhez email megadása szükséges!</p>
<p>Szívből gyűlölöm az ilyet. Megértem, hogy számít nekik a visszajelzés, de egyszerűen csak le szeretném tölteni azt, amit egyébként is ingyen adnak, ne akarja begyűjteni semmi személyes adatomat és ne akarjon bombázni semmivel. Majd ha szükségét érzem, felveszem velük a kapcsolatot akár a discordjukon, akár levélben, de az ilyen húzások miatt nem támogatok már semmit sem. Tudom, adhatnék kamu, eldobható címet is, mégis bosszant.</p>
</li>
<li>
<p>Áprilisban <a href="https://www.youtube.com/watch?v=zpDuBXB_glk">érkezik a mozikba</a> a DreamWorks következő animációs filmje, a <strong>The Bad Guys</strong>, amelyben öt nagymenő rosszcsont állatbűnöző próbálja eljátszani, hogy képesek ők jóra is.</p>
</li>
<li>
<p>Öt éves a <strong>NieR: Automata</strong>, és az <em>Aniplex</em> egy kapcsolódó tévés anime projekt elindulását jelentette be. Mivel a <a href="https://www.youtube.com/watch?v=2Bh-3CUNH4s">röpke előzetesben</a> még semmi kézzelfogható nincs, leghamarabb kb. jövőre lehet belőle valami.</p>
</li>
<li>
<p>A <em>Steam Deck</em> megjelenésével egyidőben a Valve egy új, ingyenes <a href="https://www.youtube.com/watch?v=deztqxyhz7c">játékocskát</a> is kiadott <strong>Aperture Desk Job</strong> címmel, amely a Portal játékok univerzumában játszódik, és az irányítása igazodik a Deck kezelőszerveihez (de persze PC-n és kontrollerrel is ugyanúgy játszható).</p>
<p>Nem mellékesen pár helyre maga Gabe Newell <a href="https://www.gamingonlinux.com/2022/02/gabe-hand-delivers-signed-steam-decks-sounds-like-a-steam-deck-2-is-planned/">vitte ki</a> a Deck-et, szignálva. Persze PR fogás ez is, voltak kamerák és ilyesmik, de mégis érdekes (és úgy tűnik, hatásos) promó. Érdemes az interjú összefoglalóját is átnézni, érdekes dolgok derülnek ki belőle.</p>
</li>
<li>
<p>A Deck megjelenésével egy időben a Valve egy új, ingyenes játékocskát is <a href="https://www.youtube.com/watch?v=deztqxyhz7c">kiadott</a> <strong>Aperture Desk Job</strong> címmel, amely a Portal játékok univerzumában játszódik, és az irányítása igazodik a Deck kezelőszerveihez (de persze PC-n és kontrollerrel is ugyanúgy játszható).</p>
</li>
<li>
<p>Március elsején jelenik meg a <strong>Shadow Warrior 3</strong>, amelyhez jött egy újabb <a href="https://www.youtube.com/watch?v=fqq2YUuWDRg">játékmenet bemutató</a>.</p>
<p>Ezt én ki fogom hagyni. Az első két rész elég jó volt (mondjuk az elsőben csúnyán elakadtam egy helyen egy bug miatt, ahol végtelen ellenfél ömlött rám a sötétben, és nem volt javítható a hiba, újra kellett volna kezdeni), de ez az arénába szorított játékstílus nem jön be, és az eddigiektől elrugaszkodott ellenfelek sem tetszenek.</p>
</li>
</ul>
<h2 id="220307">220307</h2>
<ul>
<li>
<p>Elindult a <strong>Fragged Empire 2nd Edition</strong> <a href="https://www.kickstarter.com/projects/wadedyer/fragged-empire-2nd-edition-ttrpg">Kickstarter kampánya</a>, a megcélzott összegből már csak egy kevés hiányzik és hátra van még 29 nap. A közepes bonyolultságú poszt-poszt-apok sci-fi-ben genetikailag tervezett fajok űrkorszakának kezdetén játszhatunk, ahogy felderítik a csillagrendszereket és idegen fajokkal veszik fel a kapcsolatot - hol békésen kereskedve, hol háborús eszközökkel&hellip; A 2. kiadás alapvetően kompatibilis lesz az elsővel (és annak fantasy/dieselpunk/stb. mellékszálaival), de újratervezett harcrendszer és űrharc vár minket sok-sok egyéb újdonsággal és javítással megspékelve.</p>
<p>Mindig is érdekelt volna ez a játék, bár az 1. kiadás szabályait elég komplikáltnak tartom, és a grid alapú, nagyon taktikai harcrendszer sem a kedvencem. A világ és a rendszer egyéb részei viszont érdekesnek tűntek. Talán majd ez a 2. kiadás rávesz arra, hogy ismét belenézzek.</p>
</li>
<li>
<p><strong>Carbot</strong> a régi sorozatait (WoWcraft, Starcraft, DiabLOL, stb.) lezárva belekezdett a <strong>Lost Ark</strong> MMORPG animációs feldolgozásába, ennek első része már <a href="https://www.youtube.com/watch?v=qrCdprEQXLk">megjelent</a> a csatornáján, és bemutatja a karakteralkotás és a világban történt első lépések jellegzetességeit a maga humoros, kifordított módján.</p>
</li>
<li>
<p>A nemrég megjelent <strong>Elden Ring</strong> jött, látott, és győzött: nem csak a kritikusokat <a href="https://opencritic.com/game/12090/elden-ring">vette le a lábukról</a>, hanem az eladási számok is <a href="https://gamerant.com/elden-ring-sales-numbers/">megdöntöttek</a> minden rekordot, annak ellenére, hogy a hírek szerint a játék brutálisan nehéz.</p>
<p>Kétségtelenül jól néz ki a játék, és fut linuxon is, de amikor azt olvasom, hogy az első főellenfelet eddig még a játékosok fele sem tudta legyőzni, az nekem nem hangzik túl jól, a reflexeim még fiatalabb koromban sem voltak elég jók egy ilyen játékhoz.</p>
</li>
<li>
<p>Valami okból (pénzért persze, mi másért?) <a href="https://hu.ign.com/i-am-legend-2/75092/news/a-halal-csak-egy-uj-kezdet-keszul-a-legenda-vagyok-folytatasa-melynek-ismet-will-smith-jatssza-a-fos">készül</a> az <strong>I Am Legend</strong> c. zombis apokaliptikus film folytatása és még meglepőbb módon Will Smith vissza fog térni a főszerepben. Aki látta, tudja, hogy a mozis befejezés után ez meglehetősen érdekes lenne, viszont létezik egy leforgatott alternatív befejezés is, ami alapján már folytatható lenne a történet.</p>
</li>
<li>
<p><a href="https://www.youtube.com/watch?v=0IOsk2Vlc4o">Bullet Train</a>: Japán, szupervonat, egy titokzatos aktatáska, Brad Pitt és számos bérgyilkos, aki rá, illetve a táskára vadászik. Bemutató július közepén a mozikban.</p>
<p>Akármennyire is eredeti japán sztori, és David Leitch és Brad Pitt (meg persze Hiroyuki Sanada), az előzetes valamiért alibinek tűnik, valahogy gyanús. Meglátjuk.</p>
</li>
<li>
<p><em>The Boys Presents Diabolical s01:</em> Míg várunk a <em>The Boys</em> 3. évadra, az Amazon összehozott egy nyolc részes animációs sorozatot változatos íróktól és készítőkkel, 8-10 perces részek formájában. Minden sztori jórészt a Compound V nyilvánosságra kerülése után játszódik. A történetek főként a sorozatból ismerős jelenetekre és mellékszereplőkre fókuszálnak, és csak egy van, ami a képregényből van (a harmadik), a többi az újonnan íródott (az utolsó részben bizonytalan vagyok, lehet, hogy az is eredeti).</p>
<p>Vannak jó részei (mint pl. a harmadik és az utolsó), meg kifejezetten gyengék is (pl. az első, vagy az ötödik), de a nagy átlag elég közepes volt. Az animáció minősége is elég hullámzó, ez is olyan közepes. Meg lehet nézni, időtöltésnek elmegy, a véres-mészárlós részek hangulatosak.</p>
</li>
</ul>
<h2 id="220314">220314</h2>
<ul>
<li>
<p>Május 22-én <a href="https://youtu.be/TWTfhyvzTx0">érkezik</a> majd a Disney+-ra az <strong>Obi Wan Kenobi</strong> sorozat, ami nagyjából 10 évvel a <em>New Hope</em> előtt játszódik majd, és felbukkannak benne a <em>Clone Wars</em>-ból és a <em>Rebels</em>-ből ismert inkvizítorok, a fiatal Luke, és persze Vader is.</p>
<p>Sokan várják azt, hogy Kenobi majd az invizítorokra fog vadászni, vagy ilyesmi, de szerintem ez hülyeség. Neki az a feladata, hogy maga után csalja a Jedikre és az Erő-érzékenyekre vadászókat, és hogy távol maradjanak a Tatuintól és Luke-tól.</p>
</li>
<li>
<p>Június elején pedig visszatérnek végre a &ldquo;fiúk&rdquo; is a <strong>The Boys</strong> 3. évadában. Az <a href="https://youtu.be/RUPPHdYZgtY">ízelítő</a> alapján úgy tűnik, a képregényes vonal kerül ismét előre, amelyben már a kezdetektől fogva fogyasztottak a szerből, hogy felvehessék a versenyt a szuperhősökkel.</p>
</li>
<li>
<p>A <a href="https://icv2.com/articles/markets/view/50615/top-5-roleplaying-games-fall-2021">2021. őszi szerepjátékos értékesítési toplistát</a> továbbra is a <em>Dungeons&amp;Dragons</em> 5E és a <em>Pathfinder</em> uralják, de meglepetésre felkerültek a harmadik helyre a Goodman Games 5E kiegészítői (egyben számolták ezeket), valamint a negyedikre a Modiphius-féle <em>Fallout</em>, az ötödiket pedig a jó öreg <em>Call of Cthulhu</em> foglalja el.</p>
</li>
<li>
<p>20 éves a <em>Focus Features</em>, ennek ünneplésére készült <a href="https://www.youtube.com/watch?v=0Y4IIhyfrHw">egy összeállítás</a> a filmjeik emlékezetes jeleneteiből.</p>
</li>
<li>
<p>A Netflix április elején <a href="https://www.youtube.com/watch?v=TzAAtZx6xzk">szabadítja majd ránk</a> a poklot a <strong>Metal Lords</strong> képében, amelyben két középiskolás fiú metálbandát alapít, de kellene egy basszusgitáros is, megpróbálják hát beszervezni az ígéretes tehetségű csellista lányt, ami persze mindenféle konfliktust - és röhejes pózokat - okoz majd a környezetükben.</p>
<p>Ez az a típusú heavy metal zenei stílus és pozőrködés, amit nagyon nem szeretek.</p>
</li>
<li>
<p>Valamikor ősszel érkezik majd a Shrekből kinőtt <em>Puss in Boots</em> film második része: a <strong>The Last Wish</strong>-ben kedvenc macskalandorunk utolsó, kilencedik életét is igyekszik maximálisan kihasználni, mint <a href="https://youtu.be/xgZLXyqbYOc">az előzetesből</a> is látható.</p>
<p>Az első nálam kimaradt, ez is ki fog. Igazából már a Shrek-beli szerepére sem emlékszem, bár homályosan rémlik. Szerintem az első után mindegyik Shrek folytatás egyébként is jóval gyengébb volt.</p>
</li>
<li>
<p>Új <a href="https://www.youtube.com/watch?v=X8_JG48it7s">kisvideó</a> jött ki a Bethesda-féle <strong>Starfield</strong> open world sci-fi szerepjátékhoz, amelyben nagyrészt az első trailerből ismerős jeleneteket láthatjuk, de felbukkannak új koncepciórajzok is, és egy rövidke videó a játékos egyik majdani robot kísérőjéről. Eközben Todd Howard és más vezető fejlesztők arról beszélgetnek, milyen terveik vannak, és hogy milyen mély játékosi beleélést kívánnak létrehozni.</p>
</li>
<li>
<p>Májusban indul Mike Myers új vígjáték sorozata a Netflixen: <strong>The Pentaverate</strong> <a href="https://www.youtube.com/watch?v=EgNwhFlCwwI">előzetes</a>.</p>
<p>Meh? Elég erőltetettnek tűnik. A fickót legutóbb a <em>Wayne&rsquo;s World</em>-ben láttam főszerepben, a debreceni Unió moziban, 1992(!)-ben. Az még jó volt (szakközepesként minden szemétért rajongtunk&hellip;), már csak a Queen zenék miatt is, azóta már a filmjei előzeteseit se nagyon csípem, ez meg kifejezetten taszít.</p>
</li>
<li>
<p>A Dicebreaker már február végén <a href="https://www.dicebreaker.com/categories/roleplaying-game/best-games/best-tabletop-rpgs">kihozott egy listát</a> az év szerepjátékairól, most ezt szűkítve a <a href="https://www.dicebreaker.com/categories/roleplaying-game/best-games/best-fantasy-rpgs">10 legjobb nem-D&amp;D fantasy</a> játékot veszik végig a <em>Pathfinder 2E</em>-től a <em>Zweihander</em>ig.</p>
</li>
<li>
<p>Még pár napig tart a <strong>Tiny Tome</strong> <a href="https://www.kickstarter.com/projects/longtailgames/tiny-tome">Kickstarter kampánya</a>, amelynek semmi köze a TinyD6 rendszerhez, ellenben 50 egyoldalas mini-szerepjátékot tartalmaz, amelyek nem csak kockákkal, hanem kártyákkal és egyéb módokon is játszhatók, így kitűnő &ldquo;csapjuk fel a könyvet valahol és játsszunk valamit&rdquo;-típusú gyűjtemény lehet, akár gyerekeknek is. A pdf beugró mindössze 6 dollár, a nyomtatott változaté 14 dollár (a várható szállítási költség az EU-ba még +7 euro), de dobozolt 10-es csomagot is rendelhetünk (remek ajándék lehet ismerőseinknek, nem csak szerepjátékos körben).</p>
</li>
<li>
<p>Áprilisban <a href="https://www.youtube.com/watch?v=l3oWrNQo_Ng">kezdődik</a> a HBOMax-on a <strong>Tokyo Vice</strong> bűnügyi sorozat, amelynek egyik producere Michael Mann, és az első részt is ő maga rendezte. A történet Jake Adelstein újságíró saját tokiói élményein alapul, aki a &lsquo;90-es évek végén 12 évet töltött el a nyüzsgő nagyváros sötétebb oldalát kutatva. A főszerepben Ansel Elgort és Ken Watanabe.</p>
</li>
<li>
<p>Még jó két hétig tart a nyers cyberpunkot a <em>Forged in the Dark</em> egyszerűsített rendszerével összeházasító <strong>CBR+PNK</strong> szerepjáték <em>Augmented</em> változatának <a href="https://www.kickstarter.com/projects/mythopoeia/cbr-pnk">Kickstarter kampánya</a>, ami a kampány alatt <a href="https://itch.io/s/68490/cbrpnk-augmented-is-live">ingyen</a>/PWYW módon elérhető alaprendszer egy új, feljavított és kibővített változata mellett további kiegészítőket is tartalmaz majd: a <em>PRDTR</em>-ben egy holdkolóniáról kell majd kimentenünk bajba jutottakat, miközben egy megállíthatatlan és a helyzethez kitűnően alkalmazkodott vadász jár a csapat nyomában (igen, bevallottan <em>Predator</em> / <em>Firebase</em> ihletettség); a <em>Framework</em> a mesélőknek nyújt majd segítséget a saját bevetéseik megtervezéséhez; a <em>+Weird</em> pedig egy fantasy-pszionikus világot olvaszt a kiberpunk disztópiába mágiával és mutánsokkal. Érdekes, hogy a pdf változat 8, vagy 16 dollárért is beszerezhető (nincs különbség a kettő között, az olcsó változat egyszerűen a nehezebb anyagi helyzetben lévőknek szól), a nyomtatott, (érdekesen hajtogatott, helytakarékos) dobozos verzió pedig 30 dollár (+szállítás majd a BackerKit-en át kalkulálva).</p>
</li>
<li>
<p>Netflixes animét kap a nálunk kevésbé ismert <em>Tekken</em> játéksorozat <strong>Tekken: Bloodline</strong> címmel. Az <a href="https://www.youtube.com/watch?v=3pasTSnv59Q">első előzetes</a> alapján az animációra nem lesz panasz.</p>
</li>
<li>
<p>Érdekes, a Microsoft és a Valve együttműködése lehetővé tette, hogy a Steam Deck-en, Edge böngészőn át elérhető legyen az Xbox Cloud Gaming. Az <a href="https://www.gamingonlinux.com/2022/03/microsoft-announce-xbox-cloud-gaming-for-steam-deck-with-edge/">eljárás</a> kicsit barkácsolós még, de idővel biztosan lesz rá célzott applikáció.</p>
</li>
<li>
<p>Hamarosan <a href="https://www.youtube.com/watch?v=d0v_ZXp5x-Y">új kiegészítőt kap</a> a <em>Stellaris</em> (milyen meglepő&hellip;): az <strong>Overlord</strong> a nagyhatalmi politikai játszmákat bővíti majd új lehetőségekkel, emellett új megastruktúrák építését is lehetővé teszi majd.</p>
</li>
<li>
<p><a href="https://www.youtube.com/watch?v=0GevGaAxgWE">Videós interjú</a> Manuel &ldquo;ManuFS&rdquo; Sambs-szal a <em>Sprawlrunners</em>-ről, és általánosságban a <em>Savage Worlds</em> játékok tervezéséről, készítéséről, publikálásáról, és a Fan/SWAG/Ace licencekről.</p>
</li>
<li>
<p>Az EU rábólintott az ügyre és az amerikai FTC sem emelt kifogást, így az Amazon 8.5 milliárd dollárért <a href="https://variety.com/2022/tv/news/amazon-mgm-merger-close-1235207852/">megvette az MGM-et</a>. (Már tavaly is ismert volt a dolog, de most lett végleges.)</p>
</li>
<li>
<p>A jövő márciusban várható új <strong>The Dungeons &amp; Dragons</strong> film főszereplője, Chris Pine <a href="https://collider.com/dnd-movie-chris-pine-comments-dungeons-and-dragons/">egy friss interjúban</a> azt mondta, a film egyfajta keresztezése a <em>Game of Thrones</em>-nak és a <em>Princess Bride</em>-nak, de található benne egy kevés <em>Monty Python and the Holy Grail</em> és <em>Goonies</em> is. Kezdhetünk aggódni?</p>
</li>
<li>
<p><a href="https://www.dicebreaker.com/series/cyberpunk/news/robin-williams-cyberpunk-fan">Ebben az interjúban</a> pedig Mike Pondsmith emlékszik vissza Robin Williamsre, aki - állítása szerint - nagy szerepjátékos volt, a <em>Cyberpunk 2020</em> volt az egyik kedvence, de foglalkozott <em>Warhammer</em> figurákkal is. Az interjúban Pondsmith <a href="https://www.dicebreaker.com/series/cyberpunk/news/cyberpunk-trpg-2077-sourcebooks">elpletykálta</a> azt is, hogy lesz CP2077 forráskönyv a <em>Cyberpunk Red</em> szerepjátékhoz, és hogy nem szűnt meg az együttműködés a CD Projekttel további CP2077 tartalmak és a világ jövőjét illetően.</p>
</li>
<li>
<p>És még mindig interjúk: az ENWorld <a href="https://www.enworld.org/threads/fragged-empire-2nd-edition-an-interview-with-wade-dyer-design-ministries.686611/">faggatta ki</a> alaposan Wade Dyert a <em>Fragged Empire</em> 2. kiadásának <a href="https://www.kickstarter.com/projects/wadedyer/fragged-empire-2nd-edition-ttrpg">Kickstartere</a> kapcsán.</p>
</li>
</ul>
<h2 id="220328">220328</h2>
<ul>
<li>
<p>A CD Projekt hivatalosan is <a href="https://thewitcher.com/en/news/42167/a-new-saga-begins">bejelentette</a>, hogy fejlesztés alatt áll a <strong>The Witcher</strong> játékuk következő darabja, amit már Unreal Engine fog hajtani. Mivel a 3. résszel lezárták Geralt történetét, az új rész nem a 4-es számot fogja kapni, és egy teljesen új történetet kívánnak elmesélni.</p>
</li>
<li>
<p>A CD Projekt másik játéka, a <strong>Cyberpunk 2077</strong> hamarosan animét kap a Netflixen <a href="https://twitter.com/NetflixGeeked/status/1506299346073006084">Edgerunners</a> címmel. A sorozatot a <a href="https://anidb.net/creator/29313">Trigger</a> (Sword Art Online, Magi, Kill la Kill, stb.) készíti majd el.</p>
</li>
<li>
<p>Már <a href="https://renegadegamestudios.com/my-little-pony-roleplaying-game-core-rulebook/">előrendelhető</a> a harmadik negyedévben várható hivatalos <strong>My Little Pony</strong> szerepjáték. Az alaprendszerről még nem tudni semmit, valószínűleg a Renegade saját <a href="https://www.enworld.org/threads/essence20-the-new-rpg-system-which-powers-hasbro-licensed-games.682330/">Essence20</a> rendszere lesz.</p>
</li>
<li>
<p>A <strong>The Horus Heresy</strong> terepasztalos játék új kiadásához készült egy hangulatos <a href="https://www.youtube.com/watch?v=-0Se57MuiL8">CGI animáció</a>, főszerepben magával az Első Fiúval (és ha minden igaz, ez az első hivatalos animált megjelenése és hangja).</p>
</li>
<li>
<p>Az itthon is elég népszerű <em>Descent</em> és <em>Arkham Horror</em> társasjátékok készítőinek új projektje egy régi klasszikust fog feltámasztani asztali formában: <strong>Escape from New York</strong> társas <a href="https://www.dicebreaker.com/games/escape-from-new-york/news/escape-from-new-york-board-game-announced">érkezik majd</a> valamikor év végén egy közösségi kampány képében. Árak és végleges megjelenés <a href="https://www.pendragongamestudio.com/blog/new-crowdfunding-project-escape-from-new-york/">később</a>. A kiadó a hasonló kiadványokról (<em>The Thing</em>, <em>Last Friday</em>, <em>Outpost 31</em>, stb.) már ismert Pendragon Game Studio lesz.</p>
</li>
<li>
<p>Gyorsértékelések:</p>
<ul>
<li>
<p><em>Non Non Biyori Nonstop: Bukatsu o Ganbatta</em> (<a href="https://anidb.net/anime/16507">AniDB</a>): A banda, immár az új elsős lánnyal kiegészülve, előbb házifeladatot ír, aztán tollaslabdás klubot alapít&hellip; Az egy évvel ezelőtti évad OVA epizódja. Kicsit soványnak tűnt, elég feltűnőek a hosszú állóképek és hallgatások, de továbbra is szépen néz ki. A vége alapján talán lesz folytatás, bár még semmi sincs bejelentve. 6/10</p>
</li>
<li>
<p><em>Reacher</em> S01 (2022): Az eredeti első könyv alapján készült sorozat, nem a Tom Cruise-féle feldolgozás. Jó volt, bár kicsit hosszúnak éreztem, a nyolc rész helyett mondjuk hatban letolva feszesebb lehetett volna. 7/10 (Már bejelentették, hogy lesz folytatás.)</p>
</li>
</ul>
</li>
</ul>

		</div>
		<footer class="post__footer">
			
<div class="post__tags tags clearfix">
	<svg class="tags__badge icon icon-tag" width="16" height="16" viewBox="0 0 32 32"><path d="M32 19c0 1-1 2-1 2L21 31s-1 1-2 1-2-1-2-1L2 16c-1-1-1.4-2-1.4-2S0 12.5 0 11V3C0 1.5.8.8.8.8S1.5 0 3 0h8c1.5 0 3 .6 3 .6S15 1 16 2l15 15s1 1 1 2zM7 10a3 3 0 1 0 0-6 3 3 0 0 0 0 6z"/></svg>
	<ul class="tags__list">
		<li class="tags__item">
			<a class="tags__link btn" href="/ghpeterpghu/tags/kocka7/" rel="tag">kocka7</a>
		</li>
	</ul>
</div>
		</footer>
	</article>
</main>




			</div>
			
		</div>
		<footer class="footer">
	<div class="container footer__container flex">
		
		<div class="footer__copyright">
			&copy; 2022 Petrus.
			<span class="footer__copyright-credits">Generated with <a href="https://gohugo.io/" rel="nofollow noopener" target="_blank">Hugo</a> and <a href="https://github.com/Vimux/Mainroad/" rel="nofollow noopener" target="_blank">Mainroad</a> theme.</span>
		</div>
	</div>
</footer>
	</div>
<script async defer src="/ghpeterpghu/js/menu.js"></script>
</body>
</html>